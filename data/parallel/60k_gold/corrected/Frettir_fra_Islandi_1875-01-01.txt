Eldgosin.
Í fyrra var í «frjettum frá Íslandi» fyrst skýrt frá þjóðhátið
Íslendinga, er var merkastur viðburður árið 1874.
Nú skal þar
á mót fyrst skýra frá eldgosum þeim
er dundu yfir norðausturhluta landsins; en þau
má telja merkastan viðburð á Íslandi árið 1875.
En hjer er um tvennt ólíkt að ræða.
Þá (1874) voru það
hreyfingar þjóðarinnar, er sættu mestum tíðindum; en nú (1875) voru það
byltingar og umbrot náttúrunnar

Þá var glaumur og gleði á ferðum og
allflestir horfðu fram á komandi tíð með beztu
vonum; en nú vofði voði og skelfing yfir
og margir kviðu komandi dögum.
Þá voru það mennirnir, er ljeku gleðileikum; nú var það náttúran sjálf, er fór í stórkostlegan risaleik.
Svo ólíkir eru aðalviðburði þessara
tveggja ára.
En þótt hvorttveggja sje merkilegur viðburður í sinni
röð, þá er þess eigi að synja, að
Þjóðhátíðarhaldið og öll sú viðhöfn, er því var
samfara, eins og hjaðnar og hverfur sem önnur
mannvirki, þegar náttúran beitir sínu ógnarafli, og lætur
svo stórlega til sín taka.
Eldgos eru, svo sem kunnugt er, engin ný eða venjuleg tíðindi á
Íslandi; en þó hafa þau verið nokkuð strjál á þessari öld.
Raunar hefur um nokkur undanfarin ár orðið vart við eldsumbrot í norður og austurhluta landsins.
Þar til má telja jarðskjálftana í Húsavík og víðar nyrðra að áliðnum vetri 1872, og eldgosið í Vatnajökli í byrjun ársins 1873.
Sá eldur virðist hafa verið afarmikill; en með
því að hann var svo mjög fjarri byggðum
og gosið bar til um hávetur, fá varð
hann eigi kannaður, enda gjörði hann lítið tjón,
-og hversu mikill sem hann hefur verið, þá
er fátt sögulegt af honum að segja.
Upp frá því
er þessi eldur hvarf seint í janúarmánuði 1873, og þar til er eldgosið hófst í janúarmánuði 1875, bar lítið á jarðeldum.
Í ýmsum sveitum þóttust menn reyndar stundum sjá
eldmistur á lopti og öskufall á jörð, finna
jökulfýlu og heyra eldbresti; en eigi er fullsannað,
hvort allar slíkar sögur, er hafa borizt í
munnmælum, eru áreiðanlegar.
Raunar er eigi ólíklegt, að jarðeldar kunni að hafa verið uppi við og við einhvers staðar í óbyggðum, en það
þykir
mega telja víst, að engir stóreldar hafi uppi verið á þessu tveggja ára tímabili (jan.
1873 til jan. 1875).
Nokkru fyrir jól 1874 fór að bera á
jarðskjálftum víða norðanlands og austan, en einkum vestan
til í Þingeyjarsýslu, og fóru þeir vaxandi eptir
því
sem nær leið árslokum.
Mest bar á jarðskjálftum þessum til dala og fjalla, en hvergi urðu þeir jafnmegnir sem í Möðrudal á
Fjöllum og þar í grennd.
Jarðskjálftarnir voru óvíða mjög harðir og eigi heldur langir, en svo tíðir
, að eigi varð tölu á komið.
Þegar eptir nýár, eða hinn
2. dag janúarmánaðar, voru mest brögð að jarðskjálftunum
voru kippirnir þá svo margir og harðir og þjettir
að
að
kalla mátti, að væri einn jarðskjálfti allan daginn frá morgni til kvelds.
Skulfu þá hús og brakaði í hverju trje, en allt ljek á hringli, sem laust var í húsum.
Er svo sagt, að í Möðrudal og víðar
hafi húsum þá legið við hruni; en eigi
er þess getið, að jarðskjálftar þessir hafi nokkurs
staðar valdið tjóni til muna.
Næsta dag, eða liðinn 3. dag janúarmánaðar, laust eldinum upp, skömmu fyrir birtingu um morguninn.
Sást hann úr nokkrum sveitum nyrðra, einna glöggvast úr Mývatnssveit.
Þaðan var hann að sjá litlu austar en í hásuður.
Lagði logann hátt á lopt upp, og allbreiður var hann að sjá, einkum niður víð sjóndeildarhringinn.
En ekki sást bálið lengi í það sinn, því að ský dró fyrir.
Næstu daga var dimmviðri lopti, og sást eigi eldurinn, en það vissu menn, að hann var uppi lengst af, eins og síðar reyndist.
Þegar er eldurinn var upp kominn, urðu jarðskjálftarnir vægari, unz þeir hurfu að mestu um sinn.
Eigi vissu menn gjörla, hvar eldur þessi mundi
vera, en ýmsir gátu þess til, að hann
mundi vera í Vatnajökli, nokkru vestar en eldstöðvarnar
1867, eptir stefnunni að ráða.
En bráðum sáu menn af ýmsum likum, að eldstöðvarnar mundu vera norðar en svo, að þær gætu verið í
Vatnajökli, og bráðum varð það augljóst, að eldsupptökin mundu vera einhvers staðar í Dyngjufjöllum.
En til þess að fá fulla vissu í þessu efni, voru 4 menn gjörðir út úr Mývatnssveit til að leita að eldsupptökunum.
Þeir lögðu af stað 15. dag febrúarmánaðar.
Hjeldu þeir beina leið suður eptir endilöngu Ódáðahrauni, og stefndu á Dyngjufjöll hin syðri.
Þeir fengu gott og bjart veður, og gekk þeim greiðlega förin.
En er þeir voru komnir hjer um bil
hálfa leið suður undir fjöllin, fóru þeir að
heyra dunur miklar, og fundu megna eldlykt; óx
hvorttveggja því meir sem nær dró fjöllunum; og
er þeir komu lengra suður, sáu þeir glöggt
reykjarmökkinn bera við lopt vestan undir fjöllunum.
Eptir harða sólarhringsgöngu komust leitarmenn alla leið suður
að Dyngjufjöllum, og fundu þar eldsupptökin í fjalli
því, er Askja heitir.
Það er þríhyrnt fjall
, nálægt
3000 feta yfir sjávarflöt
, rúmlega míla að lengd, en tæplega míla að breidd.
Fjall þetta er umgirt á alla vegu
, nema að norðaustan, af hálf-sundurlausum fjallahring; það
eru Dyngjufjöll hin syðri; hafa sum þeirra gosið
í fyrri daga, og hraunflóðið úr þeim runnið
í Ódáðahraun.
Aðalgýgurinn var nú í suðurhorni Öskju, vestan undir eystri fjallgarðinum.
Kastaði hann grjóti og leireðju mörg hundruð feta í lopt upp.
Ekki gátu leitarmenn fyrir grjótkastinu komizt nær gýgnum en sem svaraði 60-70 föðmum.
Fleiri eldgýgi minni sáu þeir þar í grennd,
og vall úr sumum þeirra vatnsflóð, er myndaði
tjörn þar í hrauninu, en eigi gátu þeir
heldur komið þar nærri fyrir vikurkasti.
Allt í kring var hraunið umhverft og sundur rifið, með stórum gjám og sprungum, en sums staðar var það niður sigið.
Gjör gátu leitarmenn ekki rannsakað eldvirki þessi, og sneru aptur til byggða.
En líkindi voru til, að gosið hjeldi áfram,
því að lengi eptir þetta sást reykjarmökkurinn úr
byggð í sömu átt, og engu ranni en
fyr.
Fundust þá og kippir nokkrir við og við, en engir stórir.
En nú kom eldur upp á öðrum stöðvum, en það var á
Mývatnsöræfum; svo nefnist sljetta sú, er liggur á milli Mývatnssveitar að vestan, en Jökulsár á Fjöllum að austan.
Eldur þessi kom upp 18. dag febrúarmánaðar.
Þann dag voru menn á ferð austur yfir
öræfin; sáu þeir allt í einu þjóta upp
ákalfega mikinn reykjarmökk á hægri hönd við sig,
og rjett á eptir sáu þeir eld gjósa
upp á sama stað.
Að kveldi hins sama dags sást eldur þessi
frá Grímsstöðum á Fjöllum; var þaðan að sjá
sem eldurinn kæmi upp á mörgum stöðum, en
rynni síðan saman í eitt mikið bál.
Nokkrum dögum síðar fóru nokkrir menn úr Mývatnssveit
að rannsaka gos þetta, og fundu þeir eldsupptökin
vestanvert við gjá þá á öræfunum, er nefnd
er Sveinagjá.
Þá er þeir komu þangað, var þar hvergi
eldur uppi, en svo virtist sem loginn væri
nýlega hættur, því að hraun það, er myndazt
hafði við gosið, var á sumum stöðum enn
þá vellandi heitt.
Jón alþingismaður Sigurðsson á Gautlöndum, er var einn
í flokki þeirra Mývetninga, er fóru að leita
eldstöðvanna, lýsir vegsummerkjum eptir gosið á þessa leið:
«Eldurinn hefur auðsjáanlega haft upptök sín á fleiri
stöðum, og myndað marga gýga
, suma stóra en suma litla.
Upp úr sumum gýgunum hefur oltið hálfstorkið hraun, og myndað háar borgir eða hraunhryggi kringum þá.
En úr sumum gýgunum hefur komið bráðin hraunleðja, sem runnið hefur áfram og myndað flatt hraun.
Voru allir gýgarnir nú hættir störfum sínum, og
voru sumir þeirra tilbyrgir af hraunvikri því, er
oltið hafði aptur ofan í þá, en sumir
voru opnir, og sá í botnlausar gjárnar í
botni þeirra.
Úr flestum þeirra rauk enn heit gufa.
Stærstu gýgarnir höfðu kastað upp óbræddum steinum, og voru sumir allt að því manntak að þyngd.
Höfðu þeir eigi komizt nema upp á gýgbarmana
, en hinir minni-samt hraun og vikur-höluðu kastazt
30 til 40 faðma frá, og komið niður á sumum stöðum í snjóinn og brætt hann undan sjer.
Ekki sáust nein merki til þess, að aska nje leir hefði fylgt eldgosi þessu.
Hraun það, sem komið hefur úr öllum gýgunum til samans, er allt að hálfri bæjarleið á lengd, og 3-4 hundruð faðmar á
breidd, þar sem það er breiðast.
Það hefur fyllt upp dæld nokkra, sem legið hefur skammt frá eldsupptökunum, og er því býsna þykkt á sumum stöðum.
Nú var hraunið farið að storkna allt að ofan
, en í gegnum hraunsprungurnar sá víða í eldinn hvítglóandi undir, og mun skorpan hafa verið orðin 2-4 feta á þykkt.
Var eigi hættulaust að ganga þar um, því hraunið þoldi illa mannsþungann
.
Skór okkar og sokkar skemmdust einnig af hitanum.
Á tveim eða þrem stöðum höfðu myndazt smáborgir úr bráðinni hraunleðju, holar innan, og á stærð við 2-4 tunna ílát.
Var ein þeirra minst, en mjög fögur ásýndum, og líktist hún hinu fegursta og smágjörasta járnsteypusmíði.
Mundi hún kölluð kjörgripur, ef hún væri í konungahöllum».
-Þetta eldgos, sem hjer hefur verið frá sagt,
var hið fyrsta gos á Mývatnsöræfum; en þar
komu fleiri á eptir, og voru flest þeirra
meiri en hið fyrsta.
Að kveldi hins 10. dags marzmánaðar kom aptur eldur upp hjer um bil á sömu stöðvum og eldgosið 18. febr.
, eða litlu norðar.
Eldur þessi sást úr Mývatnssveit þegar um kveldið,
er hann kom upp, en daginn eptir var
hann hulinn af ógurlegum reykjarmekki og stórum skýjabólstrum.
Daginn þar eptir, eða hinn 12., fóru 3
Mývetningar austur á öræfin að skoða gosið; virtist
eldurinn þá vera nokkuð í rjenuð, en þó
var hann enn uppi, nálægt 700 til 800
föðmum norðar en hraun það, er komið hafði
úr fyrra gosinu (18. febr.)
.
Voru þar nú komnir 14-16 eldgýgar
, stærri og smærri, í beinni línu frá
suðri til norðurs á hjer um bil 200
faðma löngu svæði, Gusu þeir glóandi hraunleðju hátt
á lopt upp með geysilegum hraða og grenjandi
hljóði og hvellum; en eigi fór gosið þá
lengra en 10 faðma frá gýgunum
.
Mátti sjá merki þess, að gosið hefði dagana
á undan farið miklu lengra, því að hraunmöl
úr gosinu fannst í 300 faðma fjarska frá
gýgunum
.
Annað merki þess, hve gos þetta hefur verið mikið, var hraun-malarkambur, 5-6O feta hár, er myndazt hafði vestanvert við gýgana
, þar sem áður var sljetta eða jafnvel dæld.
Allt í kring um gýgana hafði hraunflóð runnið, en mest þó í norður; var það orðið hjer um bil
500 faðmar að breidd að sunnanverðu, en allt að mílu að lengd.
Jakob bóndi Hálfdánarson á Grímsstöðum við Mývatn, er
var einn í förinni, og skýrt hefur frú
gosi þessu, lýsir hrauninu þannig: «Skorpið var það
og svart sem önnur hraun, en andir því
var að ólga fram og færast út hvítglóandi
leðja, líkust gjalli; svo var lún brennandi, þegar
hún kom í ljós út úr hrauntröðinni, að
við þoldum ekki nema með mesta hraða að
seilast til kennar með göngustöfunum, en innan 2
mínútna var komin svört skorpa á þetta.
.
.
Yfir öllu hrauninu lá hvítblá gufa, til að sjá með hristing, líkt því sem vjer nefnum landöldu
, en sumir nefna tíðbrá, nema hvað þetta
var þeim mun meira, að fjöll þau, er
við blasa hins vegar við hraunið, sýndust sem
í gagnsærri þoku, en svo er gufa þessi
smágjör, að við sáum hana ekki innan 6O
faðma fjarlægðar, þegar við stóðum við hraunið.
Til að reyna að sjá sem bezt yfir,
gengum við upp a hraunmalarkambinn norðast, og var
þá hvervetna yfir hraunið að líta sem í
kolagröf, þegar loginn er í þann veginn að
brjótast upp úr kurlinu»...
Á heimleiðinni, þegar myrkt var orðið, sýndust eldskoðunarmönnum
gosin til að sjá sem bál, en áður
en það hvarf þeim, var komið upp nýtt
gos norðan til við hrauntröðina; þar höfðu þeir
opt um daginn sjeð gufukúfa koma og hverfa.
Gos þetta virðist hafa staðið um nóttina og svo daginn eptir, og það kveld sýndist þeim, er til sáu, það hafa aukizt.
Nú bar lítið á gosunum í nokkra daga, þangað til 18. marz
.
Þá um kveldið í heiðskíru veðri, litlu fyrir sólsetur, þutu upp á svipstundu
4 eða 5 reykjarstólpar með litlu millibili, nokkru sunnar en fyr.
Það var fyrir sunnan allt haglendið á öræfunum
suður undir Ódáðahrauni, í beinni stefnu milli eldstöðvanna
í Dyngjufjöllum og eldstöðvanna á
Mývatnsöræfum.
Þessu gosi fylgdu dunur miklar og dynkir.
«Þegar kveldaði, gjörði reykurinn þoku eða skýjaband fyrir
ofan fjallabrúnir, sem náði yfir 1/4 hluta sjóndeildarhrings,
en uppkomukúfarnir urðu glóandi rauðir stólpar; var það
allmerkileg sjón».
Næsta dag fóru 2 menn að skoða þetta
gos; komust þeir ekki nær því en hjer
um bil í 150 faðma fjarlægð, því að
eigi þótti þeim árennilegt lengra að fara fyrir
óhljóðum, hita og birtu.
Nú hjeldu gosin áfram í nokkra daga, og voru lítil hlje á milli.
En eigi voru þau mjög stórkostleg, þangað til 23. maez
.
Þá kom upp eldur nokkru norðar en fyr,
eða rjett um þjóðveginn, er liggur yfir öræfin
vestan úr Mývatnssveit og austur í Múlasýslur.
Er svo talið, að þar sem eldur sá kom upp, sjeu nær 4 mílur vegar að Reykjahlíð, en tæpar
2 mílur að Grímsstöðum á Fjöllum.
Þenna dag kom og eldur upp miklu víðar þar í grennd, og svo er sagt, að þá hafi 40 eldar sjezt uppi, stærri og smærri.
-Það þykir einsætt, að þessi tvö stórgos, er síðast eru nefnd (18. og 23. marz
), hafi verið með hinum mestu gosum á
öræfunum, en eigi verður hjer sagt gjör frá
þeim, með því að nákvæmari skýrslur um þau
eru ekki fyrir hendi.
Þá víkur sögunni aptur til eldgossins í Dyngjufjöllum.
Meðan þau undur gjörðust, er hjer hefur verið
sagt frá að framan, rauk að kalla í
sífellu úr Dyngjufjöllum; fór reykurinn æ vaxandi og
bar því hærra á lopt sem nær leið
vorinu; en ógjörla vissu menn, hvað þeim eldgangi
leið frá því í febrúar, að Mývetningar gengu
suður, og þangað til hinn 29. dag marzmánaðar,
er var annar dagur páska.
Þenna dag þegar um morguninn heyrðust dynkir miklir,
brestir og hvellir víðs vegar um norðurland, austurland
og suðurland; og um sama leyti sáust úr
sumum sveitum nyrðra ógurlegir reykjarbólstrar þjóta upp á
suðurloft.
Það voru Dyngjufjöllin
, er þá voru að gjósa.
Þeyttu þau upp úr sjer feikilegri kyngju af vikri og ösku.
Vindur var vestlægur, og lagði vikurmökkinn austur yfir landið
.
Fylgdi mekkinum ógurlegt myrkur þar sem hann bar yfir, og öskufall svo mikið að fá eru dæmi til annars eins.
Mest fjell askan yfir þessar sveitir (taldar eptir öskumegninu
, er þar fjell): Jökuldal, Fell, Fljótsdal, Skóga,
Velli, Eiðaþinghá, Skriðdal, Fram-Tungu og Hjaltastaðaþinghá.
Þá fjell og nokkur aska í Borgarfjörð (austur), Loðmundarfjörð, Seyðisfjörð,
Mjóafjörð, Norðfjörð, Reyðarfjörð og Fáskrúðsfjörð, og lítið eitt í Stöðvarfjörð og Breiðdal innst.
-Naumast er unnt að lýsa þessu öskufalli betur en
Sigurður prófastur Gunnarsson á Hallormsstað gjörir, en hann
segir meðal annars svo í skýrslu sinni um
það: «Lopt var þykkt og kolsvart til norðurs
og norðausturs.
Jeg var staddur að Þingmúla í Skriðdal, þegar þetta var, og var þar logn.
Um dagmálabil fór að rigna ofan úr loptinu hvítgráum vikri stórgerðum-kornin á digurð við grjón, en mikið lengri.
Sortinn ytra færðist inn eptir, og var alla tíð að dimma og vikurregnið jókst.
Rúmri stundu fyrir hádegi varð að kveikja ljós í húsum.
Þá sá jeg eigi lengur á bók.
Þegar leið að hádegi, var orðið svo dimmt úti sem í gluggalausu húsi, og sá enginn á hendur sjer (úti) fáa þumlunga frá augum.
Þetta niðamyrkur hið svartasta hjelzt rúma stund.
Þá urðu allir glergluggar þeim að skuggsjám, er inni voru við ljósin, eins og kvikasilfur væri utan á glerinu.
Alls voru það um 4 stundir, er ljós varð að hafa.
Heima hjá mjer, rúmri mílu norðar, var niðamyrkrið 2 stundir.
Meðan á því stóð, hrundi vikuraskan úr loptinu, og var á utan gola hæg.
Þá gekk lengi, svo lítið bil var á milli, á eldingum og þrumu-dunreiðum miklum, svo allt fannst skjálfa við.
Loptið var hlaðið rafmagni, svo að logaði á turnatoppum og stafbroddum, sem upp var snúið
-stundum og á höndum manna, er menn rjettu upp.
-Dunreiðarinnar, sem fylgdu með reglulegu bili eldingunum, voru
nokkuð ólíkar þrumuöskri-því hjer var loptið hlaðið ösku,
og mótspyrnan meiri en í auðu lopti;-var sem
hvellur tæki við af hvell yfir þveran himin.
Þegar mesti myrkvinn leið af og öskufallið minnkaði,
færðist mökkurinn inn til dala, og sýndist standa
þar kyrr, því goluandvari kom þar móti eg
færði mökkinn aptur hægt og hægt út yfir
dalinn.
Þá fjell smáaska enn úr honum, og varð skuggsýnt».
Þannig er lýst öskufallinu í Skriðdal, og líkt
mun það hafa verið í hinum öðrum sveitum,
nema að því leyti, að meiri eða minni
undur gengu á, eptir því hvað öskumegnið
, sem fjell, var misjafnt og veðurfar og veðurstaða mismunandi.
Mest kvað að býsnum þessum á Jökuldal ofanverðum; þar var myrkrið lengst, dunurnar mestar og askan mest.
Er svo sagt, að öskulagið hafi þar orðið
4 til 8 þumlunga að þykkt og vikurinn
þar stærstur: allt að 2 hnefa að stærð
stærstu molarnir.
Þar var og askan glóðheit, er hún fyrst kom niður.
Í Fellum og á Völlum var öskulagið hjer um bil 3 þuml.
þykkt, í Fljótsdal rúmir 2 þuml.
, í Skriðdal 1 1/2 þuml.
, í fjörðunum víðast enn þynnra, og þar voru vikurkornin minst.
Fyrst þá er askan fjell, fylgdi henni megn brennisteinsfýla, en síðan hvarf hún.
Lítið bragð var að öskunni, en þó virtist svo sem saltbragð og járnkeimur væri að minstu kornunum.
Jörð var öll auð í byggðum á undan
öskufallinu, og hagar góðir, en er öskufallið dundi
yfir, ærðist fjenaðurinn, og hljóp sem hamstola; mátti
í nokkra daga engin skepna úr húsum koma.
Askan lá logndauð í 3 daga, en síðan
kom hvass vindur, og feykti henni í stóra
skafla, er sumir voru 1-2 álnir að þykkt,
en eigi reif svo vel, að hagar hreinsuðust.
Þegar askan var svo mikil í byggð, sem
hjer hefur sagt verið, þá má nærri geta,
hversu mikil hún hefur verið á fjöllum uppi,
nærri eldstöðvunum, en slikt varð eigi kannað.
Svo mikið vikurhlaup kom í
Jökulsá a Fjöllum við gos þetta, að hún
varð óferjandi í nokkra daga fyrir vikurburði; var
það líkt því er ísrek og krapaburður er
mestur á haustum; flóði áin yfir bakka sína
og bar upp á land nokkuð af vikri,
en eigi til stórskemmda.
Sums staðar rak vikurinn á land úr sjó, svo sem fyrir
Kelduhverfi, Núpasveit, Sljettu, og víðar vestur með landi.
Eigi er unnt að segja, hversu mikið öskumegn hefur streymt upp úr eldgýgnum í
Dyngjufjöllum þenna dag, en svo hefur verið talið
til, að öskulagið hafi verið 3 þumlunga þykkt
að jafnaði á 100 ferhyrningsmílna svæði, og öskumegnið
verið nálægt 3840 milíón tunna.
En hjer við bætist það, að talsvert af vikurösku feyktist austur um haf, og hefur því mikið lent í sjó.
Það eru fádæmi, að aska hafi borizt jafnlangt sem þessi aska úr Dyngjufjöllum, og það á svo stuttum tíma.
Að kveldi hins sama dags, sem gosið hófst (29. marz
), varð vart við öskufall viða í Norvegi,
einkum á Sunnmæri, og um morguninn eptir, er
menn voru á fótum, var jörð þakin grárri
móðu eða hjelu
.
Nokkur vikurkorn voru þegar send til Kristjaníu; rannsökuðu
efnafræðingar þau vísindalega, og fundu, að þau voru
samkynja vikri úr
Heklu.
Var það þegar einsætt, að askan mundi komin frá Íslandi, enda mátti það og ráða af veðurstöðunni.
Nokkuð af öskunni barst austur á landamæri Norvegs og Svíþjóðar.
Hefur mönnum reiknazt svo, að askan hafi farið í loptinu 10 mílur á hverri klukkustund.
-Af afleiðingum öskufalls þessa, og tjóni því
, er það olli í byggðum eystra, skal nokkuð sagt síðar.
Meðan á gosi þessu stóð og lengi eptir það
, kom enginn maður nærri gosgýgnum eða upptökum þessara fádæma.
En lengi um vorið og sumarið rauk í
sífellu úr sama stað, og bjuggust menn við,
að þá og þegar mundu aptur einhver ósköp
yfir dynja, en ekki varð af því
.
Það var fyrst um sumarið í júlímánuði, að menn komu að upptökum gossins.
Það voru þeir Watts hinn enski, jöklafari, og fjelagar hans
.
Sáu þeir engan annan eldgýg í Dyngjufjöllum, en eldgýginn í suðurhorni Öskju, þann er
Mývetningar fundu um veturinn.
Hafði þar, sem líklegt var, nokkuð umbreytzt frá því er þeir voru á ferðinni.
Watts lýsir upptökum þessa merkilega goss hjer um
bil á þessa leið: «Aðalgýgurinn lítur út eins
og þríhyrnd dæld eða gjá, og sjást glöggt
niðri á botni skálarinnar 3 raðir af sprungum
og ójöfnum glufum, sem ganga út frá miðjunni
á skálinni, ein til suðurs, önnur til landnorðurs,
og ein í útnorður.
Úr þeim rauk og gaus enn (í júlí) bæði svæla, vatn og leðja, og fylgdi því ódæma dunur og dynkir.
Norðurbarmur gjárinnar er hraunveggur, sem myndar allbratta hlíð,
nálægt 200 feta háa ofan eptir skálinni, en
síðan smáminnkar hallinn, unz að botninum kemur.
Að austan og vestan er gjáin lukt fellum, og ná toppar hinna hæstu 1000 fet yfir Öskju sjálfa.
Þau eru eins og klippt eða skorin þeim megin sem inn snýr-svo eru þau brennd af gosunum
-svört, þvergnípt og fjallhá
.
Úr þeim björgum hrynur sí og æ grjót og skriður
, svo ekki skiptir mínútum í milli.
Að eins í einum stað virtist mega komast
niður eptir einni vikurskriðunni; en ofan á botn
í skálinni verður ekki komizt, því að neðst
tekur við hvöss brún eða flug allt umhverfis
botninn».
Þannig var umhorfs í gini því, er gosið hafði úr sjer öskunni miklu.
Nú er þar aptur til að taka, að eldur hófst að nýju á
Mývatnsöræfum.
Það var 4. dag aprílmánaðar um kveldið.
Eldurinn hafði nú komið upp suður og austur af fjalli því, er Búrfell heitir, milli þess og
Jökulsár.
Annan dag eptir fóru nokkrir menn að skoða eldinn.
Á
leiðinni þangað heyrðu þeir dunur svo miklar og
þungar, að þeim þótti líkast því sem margir
stórfossar steyptust af fjallsbrún fram.
Þá er þeir komu á, eldstöðvarnar, sáu þeir, að eldurinn kom upp úr 3 hraunborgum, er voru hver suður af annari
, og hafði eldurinn hlaðið þær utan um sig af jafnsljettu.
50 til 80 faðma vestur af borgum þessum
hafði við eldsumbrotin myndazt jarðsprunga mikil, og land
þar sokkið hjer um bil 3 mannhæðir; hallaðist
hið sokkna land upp á við til austurs.
Um kvos þessa hafði eldhraunið runnið suður og
austur af borgunum, en nú er þessir menn
voru á ferðinni, rann það til suðurs og
vesturs, og sáu þeir, hvernig eldstraumurinn þokaðist áfram.
Af eldborgunum var sú hin nyrzta stærst, og var aflöng að lögun.
Í henni voru eldgýgarnir svo margir og þjettr, að eldarnir upp úr þeim sýndust sem eitt bál á 300 faðma löngum spöl.
Einn af ferðamönnum þeim, er gos þetta skoðuðu,
segir svo frá, að eldstöplar hafi staðið jafnt
og þjett upp úr borginni, og að sjóðandi
hraunið hafi spýtzt hjer um bil 200-300 fet
í lopt upp í samanhangandi stöpli, líkt og
þá er hver gýs.
Gosinu lýsir hann þannig: «Toppurinn á stöplinum breiðist
út og fellur niður í smápörtum eins og
dropar úr vatnsgosi, og dökknuðu þeir jafnharðan og
þeir losnuðu við stöpulinn og klofnuðu í marga
parta, og sprungu æ meir og meir, eptir
því sem þeir kólnuðu, en þó voru þeir
svo bráðnir, er þeir komu niður á barminn,
að úr þeim skvettist eða þeir flöttust út
líkt og vatni hefði verið skvett».
Slíka eldstöpla sáu þeir marga koma upp úr eldborginni, helzt til endanna, og gátu þeir stundum talið milli 20 og 30.
Bláa gufu lagði upp af gosi þessu; varð
hún því þynnri og ljósleitari sem ofar dró;
en svo var mikið afl í henni, að
hana lagði beint í lopt upp mörg hundruð
faðma, þótt hvass vindur væri.
Miklar dunur voru niðri í borginni af hinum
vellanda eldi, en stundum heyrðust hvellir svo miklir,
sem skotið væri af fallbyssum.
Líkt var gosið í hinum syðri borgunum, en nokkru minna.
Að kveldi hins 8. dags aprílm.
og fyrra hluta nætur bar mikið á eldgangi nálægt hinum sömu stöðvum.
Lagði eldrauðan bjarma hátt á lopt upp, og
úr vestursveitum var útsýni til austurloftsins hið skrautlegasta,
og með fjölbreyttum litum eptir skýjalögum.
Sást þá eldurinn víðs vegar um norðurland, og var víða bjart í húsum inni sem af tunglsljósi.
Þótt það kveld bæri einna mest á eldinum,
þá, ætla menn það eigi hafa komið af
því, að eldur væri þá uppi í mesta
lagi, heldur af því, að loptslagi var svo
háttað, að skýin á austurloftinu fyrir austan eldinn
köstuðu eldbjarmanum til baka vestur yfir sveitir.
Hinn 10. apríl kom enn eldur upp nálægt þeim stöðvum.
er eldarnir höfðu komið upp 18. febrúar og 10. marz
.
Sá eldur var allmikill; en hann datt snögglega
niður næsta dag, og lá niðri nokkra daga,
þar til er hann aptur kom upp á
sama stað 20. apríl.
Þá voru eldsumbrotin og dunurnar meiri að heyra en nokkru sinni fyr.
Á fyrsta sumardag fóru
4 menn að skoða það, er hjer hafði gjörzt, og var það eigi lítið.
Þar sem áður höfðu verið fagrar, grasi grónar sljettur, var nú að sjá hrikalegur fjallshryggur, með mörgum eldgýgum
.
Í þremur þeirra voru dunur fjarskalegar og hvellir miklir á milli; hristist jörðin svo sem allt ætlaði um koll að keyra.
Gýgarnir spúðu í sífellu bæði grjóti og gjalli hátt i lopt upp.
Stærstu steinarnir voru 45 sekúndur á niðurleiðinni, en
gjallið og sindrið fór svo hátt, að áhorfendur
misstu sjónar á því, þar til er það
kom aptur niður langar leiðir þaðan eins og
hríðardrífa.
Hvítglóandi eldá rann vestur úr gýgunum
, og hefur mönnum svo sagzt frá, að voðalegt hefði verið, að sjá hana vella og heyra hana grenja á jafnfögru landi.
Þetta eldgos stóð í 4 daga, eða til 24. apríl.
Þá datt það niður aptur, og upp frá því var lengi kyrrt þar á öræfunum.
Mikil vegsummerki voru orðin á öræfunum eptir öll þessi gos og eldsumrót.
Hraunið, sem myndazt hafði, var talið hátt á
3. mílu að lengd, en misbreitt; þar sem
það var breiðast, var það yfir 1000 faðma,
en þar sem það var mjóst, nálægt 500
faðma.
Mjög var hraunið kömbótt
, sljett og laust í sjer, svo að illfært var yfir það bæði mönnum og skepnum.
Yfir að líta var hraunið hvítflekkótt, sem virtist vera af gufu, er lá yfir því, en sums staðar var brennisteinslitur á.
Upp úr hrauninu stóðu víða eldborgir, eins og smáfell í stórum þyrpingum.
Voru þær skeifumyndaðar, og að því leyti ólíkar hinum fornu eldborgum í Mývatnshrauni
, sem eru eins og kollótt fell eða hólar með skál í miðju.
Þá, höfðu og víða í hinu nýja hrauni
myndazt gjár, jarðföll og sprungur; höfðu sumar þeirra
horfið aptur undir hraunið, en sumar stóðu eptir;
voru þær sums staðar 3 álna breiðar, en
sums staðar hafði jörð sigið öðrum megin við
sprungurnar, og þannig myndazt gjáveggir, fullar 2 mannhæðir.
Þannig voru hin helztu vegsummerki eptir eldganginn á
óræfunum um veturinn og vorið, en síðar varð
þó enn nokkur breyting á, því að eigi
var eldsumbrotum þar enn með öllu lokið.
Eptir öll þau umbrot og býsn, sem hjer hefur verið sagt frá að framan, varð nú langt hlje, svo að hvergi urðu menn elda varir.
1. og 2.
júlí sögðu menn aptur kominn upp eld á
Mývatnsöræfum, nokkru austar en á hinum fyrri stöðvum,
en sú sögn var síðar borin aptur, og
virðist eigi mikið hafa kveðið að þeim eldgangi.
Nú leið og beið enn nokkra hríð, þangað til hinn 15. dag ágústmánaðar.
Þá kom enn upp stóreldur á Mývatnsöræfum, og er hann talinn mestur allra þeirra elda, er þar höfðu verið uppi.
Milli dagmála og hádegis þann dag fannst á Grímsstöðum á
Fjöllum snöggur kippur af jarðskjálfta, og því nær
í sömu svipan sáu menn víðs vegar úr
sveitum nyrðra mikla reykjarstróka þjóta upp af
Mývatnsöræfum, og að því búnu eldgos mikið á hinum sömu stöðvum, sem gosin höfðu verið um vorið.
Watts jöklafari var þá staddur á
Stóruvöllum í Bárðardal; og er hann sá, hvað
gjörðist, brá hann skjótt við og lagði af
stað til að skoða gosið, en varð veðurtepptur
einn dag.
Hinn
17. ágúst lagði hann austur á öræfin við annan mann.
Þegar þar var komið, sáu þeir 20 reykjarstróka í sömu línu.
Við norðurenda þeirra voru 2 þjettar þyrpingar af svörtum hólum.
Upp úr syðsta hólnum stóðu 2 svartir reykjarstöplar,
en þeir kæfðust aptur niður af veðri og
þykku vikurmistri, er lá yfir hrauninu.
Í norðanverðum hólaklasanum gaus upp strókur miklu meiri.
Þar var aðalgýgurinn
, og spýtti hann upp úr sjer grjóti, ösku og mistri.
Stóð svo nokkra stund, en þá herti aptur
á gosinu, og lýsir Watts þeim atburðum þannig:
«Skyndilega heyrðist vobrestur mikill, og allt varð í
ljósum loga í kringum gýginn
; skot reið af eptir skot, en logandi björg flugu í lopt upp og hurfu okkur upp í hin þykku gufutjöld í
loptinu; en jörðin, sem við stóðum á, og klettarnir í kring hristust sem á þræði ljeku
.
Því næst vallt hraunflóð ofan af Norðurbarmi gýgsins
, en hinn hái eldstólpi hvarf, og tómir steinar og sindur flaug nú upp úr gjánni.
Þetta grjótgos breytti ýmislega lagi og stærð; stundum
líktist það býflugnasveim að sjá innan í reyknum,
vart hærra en 100 fet yfir gýgnum
, en stundum skaut upp heljarmiklum strók með
skothörðu kasti, meðan brast við og gnast í
grjótmölinni, er hún dundi út um loptið.
Þá kom stundarhlje
; en er minnst varði, kom hvellur mikill;
rifnaði þá norðurhlið hraunketilsins, og vall þar fram
hvítglóandi hraunflóð, sem ólgaði og steyptist eins og
fossfall niður yfir hið dökkva hraun frá í
vor; fylgdi flóðinu þykk svæla og smellir og
brestir, en björg og steinar brustu og sundurleystust;
og loks varð flóðið að ljósrauðri
, seigri eldleðju, sem fyllti gjótur eldra hraunsins,
og myndaði palla, sem lýstu fyrst um stund,
en sortnuðu smámsaman og hurfu niður í hraunið».
Að miðaptni var rokkið; svo var eldmóðan mikil; en kringum gosið sjálft var bjart af eldinum.
Fóru þeir
Watts þá svo nærri gosinu sem fært var fyrir hita og háska, og lituðust um.
Gosið hafði komið upp úr svörtum hraunborgum, er allar til samans mynduðu óreglulega keilu.
Í keilu þessari hafði í fyrri gosunum opnazt mikill gýgur, en norðurbarmur hans sprungið frá við gosin.
Upp úr miðri skál þess gýgs stóð aptur önnur keila, og það var hún, er nú var að gjósa
.
Norðurbrúnina var hjer einnig brostin, og vall þar út hraunflóð mikil.
Upp úr hinni nýju keilu stóð nú þykkur
stólpi rauðglóandi, en gegnum allar glufur á hliðunum
skein í logandi glóðir, svo bjartar, að keilan
sýndist öll eldi vafin.
Við norðursetur eldgýgsins var minni gýgur, og annar litlu norðar upp úr sjálfu hrauninu.
Niðri í þessum gýgum heyrðist mikið brak og
brestir við og við, en upp úr þeim
lagði bjarta loga, og hraunflóð mikið vall úr
þeim yfir sandana þar í kring.
Nótt var komin, þá er þeir
Watts hurfu aptur frá eldunum til tjalds síns,
og tók Watts þá að skilnaði glóandi hraunmola
og kveikti með honum í tóbakspípu sinni.
Frá tjaldinu horfðu þeir enn lengi á eldana.
Logaði upp úr gýgunum alla nóttina, en niðri fyrir dundi og drundi með voðalegum gný og ógnarbraki
.
Um morguninn eptir kannaði Watts aptur hinar rjúkandi hraunborgir.
Hafði aðalgosborgin hækkað hjer um bil um 50 til 60 fet um nóttina; en þá var gosið í rjenuð.
Fyrir sunnan aðalborgina voru nú komnir 3 gýgir;
gusu 2 þeirra þjettum reyk, en upp úr
einum þeirra lagði ljósgula brennisteinsgufu.
Meðfram endilangri gjá þeirri hinni miklu, er myndazt
hafði í fyrri gosunum; stóðu hjer og hvar
hraunborgir misstórar, og rauk meira og minna úr
þeim öllum, en mest úr þeirri mestu, Dæld
mikil, er sums staðar var meir en hálf
míla að breidd, hafði myndazt umhverfis gjárnar og
borgirnar, og djúpar sprungur voru víða um sandana;
sneru þær allar eins og hraunlínan sjálf, en
dýpkuðu og víðkuðu eptir því sem nær dró
dældinni, og er að henni kom, hurfu þær
allar í eitt óskapnaðarumrót.
Upp úr öllum þessum sprungum hafði gosið, og enduðu þær allar í mörgum smárifum
, er voru hvítar um barmana af brennisteini.
Ekki gat
Watts kannað gosið og vegsummerkin eptir það eins
nákvæmlega og hann vildi sökum hitans og gosops
þess, er lagði upp úr hrauninu mörg hundruð
feta frá aðalgosinu.
Þetta gos, sem hjer hefur verið frá sagt, var hið mesta og síðasta stórgos á Mývatnsöræfum.
Úr öllum gosunum á öræfunum hafði komið hraungrýti, sindur og aska, en enginn reglulegur vikur.
Þar á mót hafði úr Dyngjufjallagosinu mestmegnis komið vikur og vikuraska, og jafnframt vatnsflóð nokkuð.
En þó að þessi mismunur hafi verið á
gosunum, er eigi ólíklegt, að þau kunni eigi
að síður að hafa staðið í einhverju sambandi
hvort við annað, og ein eldæð hafi legið
í jörðu niðri milli hvorratveggja aðaleldstöðvanna, allt sunnan
úr Dyngjufjöllum og norður á
Mývatnsöræfi.
Á hvorugum stöðunum komu stóreldar upp eptir þetta, eða frá miðjum ágústmánuði og allt til ársloka.
Á síðasta sumardag kom þó enn eldur talsverður upp á Mývatnsöræfum, en datt snögglega niður aptur.
Lengi sást eptir það rjúka á báðum aðaleldstöðvunum
við og við; og það þótti mönnum auðsætt,
að ekki mundi eldurinn vera slokknaður um árslokin.
Þá er að geta um tjón það, er leiddi af gosum þessum.
-Tjón það, er leiddi af gosunum á Mývatnsöræfum,
var furðanlega lítið, eða að minsta kosti miklu
minna en við mátti búast, svo nærri sem
eldstöðvarnar voru mannabyggðum.
Þess er áður getið, að eldhraunið rann yfir þjóðveg þann, er liggur yfir öræfin.
Þetta olli því, að þjóðveginn varð að færa
norður fyrir hrauntaglið, en það var eigi mjög
langur spölur, og varð því krókurinn á leiðinni
ekki mikill.
Meira tjón gjörði hraunflóðið með því að spilla afrjettarlöndum
Mývetninga.
Á svæði því, er hraunið rann yfir, voru hagleysur að sunnanverðu, en undir því norðanverðu varð gott beitarland.
Víðar skemmdist og afrjettur
, en þar vera hraunið sjálft lagðist yfir,
því að nokkuð af hraunmölinni þeyttist langar leiðir,
og kom niður sums staðar á góð haglendi.
Þá voru og hættur miklar búnar fjenaði manna,
er gengur þar um öræfin, af sprungum þeim
og jarðföllum, er myndazt höfðu í hrauninu og
þar í kring; en talin er það bót
í máli, að gjár þessar sjeu víða svo
óárennilegar, einkum í hrauninu sjálfu, að engin skepna
leggi sjálfráð út á þær á auðri jörð;
en meiri hættuvon er aptur á vetrardag, þá
er snjór liggur yfir.
Eigi hefur þess þó heyrzt getið, að af þessu hafi leitt fjártjón til muna.
Það má telja allmerkilegt, og furðanlega hlífð, að
ekkert manntjón varð af gosum þessum, svo djarft
sem margir fóru, er þeir voru að skoða
gosin; því að það bar nokkrum sinnum til,
að þar sem menn höfðu staðið um stund,
og þótzt óhultir, brast jörðin rjett á eptir
sundur eða seig niður, eða eldur kom þar
upp, og hraunflóð vall yfir.
Af eldgosinu í Dyngjufjöllum, er liggja miklu fjær
mannabyggðum en Mývatnsöræfi, varð þar á mót, svo
sem kunnugt er, tjón mjög mikið.
Það
var á annan dag páska, er fjöllin spýttu hinum ógurlega vikuröskumekki austur yfir landið, svo sem fyr er sagt.
Í sveitum þeim, er askan fjell yfir og
fyr eru upp taldar, varð þegar alveg haglaust
fyrir allan fjenað; svo þykkt lá öskulagið yfir
jörðinni.
Raunar reif öskuna víða af þúfum eptir nokkra daga, en skán eða skóf sat þó eptir í grasrótinni.
Sums staðar feykti öskunni aptur yfir, þar sem áður hafði af rifið.
Hjer var því í bráð fullkomið bjargarbann, og
var eigi annað fyrir hendi fyrir bændur, en
að koma því af fjenaði, er eigi var
fóður fyrir, burt í þær sveitirnar, er öskulaust
var í.
Sumir fóru með allt sauðfje sitt og hesta, einkum af Efra-Jökuldal
, og sömuleiðis margir úr Fljótsdal, Skógum, Fellum,
Völlum og Eiðaþinghá; aðrir fóru með geldfje allt og margt af hestum.
Mikið var rekið af fjenaði í Vopnafjörð, Hlíð, Tungu og Hjaltastaðaþinghá og einnig talsvert í hinar syðri öskulaus sveitir.
Brugðust menn alls staðar við hið bezta að
greiða úr vandræðum öskusveitanna, og var þó ærinn
þungi að taka við svo miklum fjenaði.
Sums staðar fylgdi og nokkuð af fólki til að gæta fjenaðarins
.
Nokkuð af afrjettarlöndum öskusveitanna var öskulítið
, einkum afrjettir
Skriðdæla og Fljótsdæla.
Ráku þeir þangað mörg þúsund fjár, en ekki
voru hagar þar hreinir, og var ervitt að
halda þar svo mörgu fje, sem þar var
saman komið.
Af öllum öskusveitunum var Jökuldalur hinn efri verst
farinn, og var talið víst, að þar mundu
20 býli leggjast í eyði, að minsta kosti
eitt ár, og sum sjálfsagt lengur, ef ekki
fyrir fullt og allt.
Margir gjörðu þá og í öðrum sveitum ráð fyrir að ganga frá jörðum sínum.
En hinir hyggnari og gætnari menn voru þess
mjög letjandi; sáu þeir sem var, að ef
menn flýðu jarðir sínar, þá mundu þeir hinir
sömu því fyr verða bjargþrota, og auk þess
ofþyngja hinum öskulaus sveitunum svo, að þær eigi
gætu risið undir því, og af þessu öllu
saman mundi leiða hin mestu vandræði.
Lögðu því flestir beztu menn það til, að
menn skyldu reyna að bjargast á jörðum sínum
heima, svo framarlega sem þess væri nokkur kostur.
Svo var og víðast gjört, nema á Efra-Jökuldal
.
Þaðan flýðu flestir búendur með allt sitt, flestallir í Vopnafjörð.
Er svo sagt, að að eins ein fátæk ekkja hafi árætt að vera eptir í dalnum með búslóð sína.
Óvænlega horfðist mjög á í öllum öskusveitunum með heyskap og haga að sumrinu; en nokkru fór þó betur en á horfðist.
Hvassviðri komu endur og sinnum um vorið, er feyktu öskunni af þúfum og bölum.
Seint í maímánuði komu og stórrigningar í fjörðunum og víðar, og rigndi þá hið smæsta af öskunni niður í grasrótina.
Um fardaga var farið að láta kýr út alls staðar, til að ljetta gjöfina, en sums staðar var þá alhæft að gefa þeim.
Hrossahagar voru þá og nokkrir komnir, og sömuleiðis sauðhagar.
Tóku þá margir að reka heim aptur geldfje sitt, það er þeir höfðu geymt í öskulaus sveitunum, og allmargir einnig ær sínar.
Gróður allur var gisinn mjög, en furðu kjarngóður.
Svo snemma sem unnt var, tóku menn að hreinsa tún sín.
Þar sem vatni varð veitt á túnin, varð
hreinsunin miklu auðveldari, því að askan skolaðist aptur
burt með vatninu; þar færðu menn og öskuna
í gryfjur, er til þess voru gjörvar í
lágum í túnunum, og báru þar yfir torf
og mold og hroða.
Víða feykti ösku yfir aptur þar sem hreinsað hafði verið, en þá var hreinsað aptur.
Í hreinsanir þessar gengu nær allar voryrkjur; er
gjört orð á því, hve kappsamlega menn hafi
gengið að þessu verki, enda hafði það þann
árangur, að túnin urðu ekki ónýt það sumar.
Jafnvel leit svo út framan af sumri sem
allgóður grasvöxtur mundi verða á túnum, en þá
komu hitar miklir og langvinnir, svo að jörðin
varð of þurr og sums staðar skaðbrennd, einkum
á bölum og hólum.
Af hinum hreinsuðu túnum fjekkst hjer um bil helmingur af töðu móti því sem er í meðalári, en sums staðar nokkru meira.
Af engjum fjekkst enn minna að tiltölu, sums
staðar þriðjungur móts við í meðalári, sums staðar
allt að sjöttungi, sums staðar varla neitt, einkum
á þurrlendum jörðum.
Víða höfðu menn raunar reynt að hreinsa engjarnar eins og túnin, en fáir fengu annað því svo sem þörf var á.
Var grasið því sums staðar svo gisið upp
úr öskuskófinni, að sláttumaðurinn sló ekki nema á
1 hest á dag, eða jafnvel enn minna.
Það gjörði og nokkuð um, hvað lítið fjekkst
af engjum, að engjasláttur byrjaði í seinasta lagi,
sökum þess hvað seint gekk að slá túnin.
Alls staðar var seigbeitt mjög, einkum á öllu harðlendi.
Það fór að líkindum, að eigi rjeðust menn
í að setja jafnmargt fje á vetur sem
að undanförnu, og fækkuðu margir fje sínu til
muna, sumu heima hjá sjer, en sumt ljetu
þeir í kaupstaði fyrir korn handa því fje,
er eptir var og sett var á vetur.
Fje var óvenjulega feitt á hold, í meðallagi mörvað, en ullarlítið.
Ekki bar mikið á veikindum í fjenaði, en viða voru kindur klaufsárar
, og margt af ungu fje var meira eða minna tanngallað
.
Því var helzt lógað, en hið fullorðna sett
á, og lifði rúmur helmingur af því hjá
flestum, en hjá sumum fullir tveir þriðjungar og
þar yfir.
Um sumarið og haustið komu nokkur rifveður
, er feyktu öskunni og dreifðu; rauk þá nokkuð á hinar öskulaus sveitir, en eigi til skemmda.
Á mýrum og mosum sat askan lengst, og var þar enn undir árslok eins til þriggja þumlunga þykkt öskulag.
Þó var askan þá yfir höfuð mikið farin að þverra.
Það er ómögulegt að telja til skaða þann
allan, er öskufall þetta hefur gjört hjeruðum þeim,
er urðu fyrir því, og þá því síður
að meta hann til nokkurs verðs, en víst
er það, að tjónið varð mjög mikið.
Svo er sagt, að 16 bæir á Efra-Jökuldal
hafi alveg lagzt í eyði um sinn, en
meiri eða minni skemmdir hafi orðið á undir
200 jörðum öðrum.
Raunar er það talið víst, að flestar þessar
jarðir nái sjer aptur þegar fram líða stundir,
og sumar þeirra að líkindum innan skamms.
Einnig þykir líklegt, að jarðir þær, er í
eyði lögðust, muni aptur verða byggilegar með tímanum,
en þó óvíst, að sumar þeirra bíði nokkurn
tíma fullar bætur.
Það er talið mjög misráðið, að fólk flýði
af jörðum þessum og reyndi eigi að hreinsa
túnin, og fyrir þá sök ætla menn, að
jarðirnar verði miklu lengur að ná sjer aptur;
en þó var mönnum það vorkunnarmál, því að
eigi var fyrirsjáanlegt annað en að skemmdirnar yrðu
miklu meiri en þær þó urðu að lokum.
að hefur mörgum þótt einna hörmulegast við áfall
þetta, að fyrir urðu þær sveitir, er sumar
hverjar eru taldar hinar beztu á landinu, en
á annan veg skoðað má þó fremur kalla
það happ en óhapp, úr því sem gjöra
var, að þær urðu heldur fyrir því en
aðrar fátækari sveitir, því margar ljelegir og fátækar
sveitir hefðu engan veginn getað risið undir slíku
áfalli og algjörlega hlotið að leggjast í auðn.
En afleiðingarnar hljóta einnig hjer að verða mjög
hörmulegar, svo sem þegar hefur raun á orðið,
og þó hyggja menn, að meiri vandræði og
bjargræðisleysi muni hjer af leiða á næstu árum
en orðið hefur þetta hið fyrsta ár.
Eitt gott vona menn þó að hjer af
leiði, en það er það, að askan verði
með tímanum að áburði, því að í henni
sjeu nokkur gróðurefni
; en jörð er hjer sem annars staðar mjög þrotin af frjóvgunarefnum og áburðarþurfi
.
Að lyktum er hjer vert að geta þess, hvað gjört var af öðrum út í frá til þess að bæta nokkuð úr bágindum öskusveitanna.
Þess er áður getið, að búendur í hinum
öskulaus sveitum í grennd við öskusveitirnar brugðust vel
við, að taka á móti fjenaði úr öskusveitunum,
þá er þar varð bjargarlaust um vorið, og
auk þess liðsinntu þeir þeim á ýmsan hátt.
En nú voru einnig samskot hafin.
Jafnskjótt sem ótíðindin spurðust til Danmerkur
, tóku menn sig þar saman um að safna fjegjöfum.
Konungur sjálfur gaf 1000 krónur, krónprinzinn
500 krónur, sömuleiðis börn konungs og aðrir ættingjar sinn skerf.
Þá gáfu og íslenzkir kaupmenn í
Kaupmannahöfn og Íslendingar þeir, er þar búa, og margir aðrir, sumir allríflega.
Alls voru 10,000 krónur sendar frá Kaupmannahöfn til landshöfðingjans í Reykjavík með hinni þriðju póstskipsferð.
í Norvegi voru einnig samskot gjörð, og safnaðist þar nálægt 11,000 krónur.
Mest urðu samskotin í Englandi.
Er svo sagt, að samskotin hafi þar orðið rúmar
40,000 krónur.
Sem við var að búast voru einnig gjörð samskot á Íslandi sjálfu.
Í Reykjavík myndaðist nefnd manna í því skini (riddari Jón
Sigurðsson, ritari Jón Jónsson, ritstjórarnir Björn Jónsson og Matthías
Jochumsson og alþingismaður Tryggvi Gunnarsson).
Nefnd þessi sendi áskoranir og boðsbrjef víða um
sveitir, og jafnframt skrifaði byskup próföstum til presta,
en amtmenn sýslumönnum til hreppsnefnda, að hvetja til
samskota handa öskusveitunum.
Var þessu víða eða alls staðar vel tekið,
og fjöldi manna lagði nokkurn skerf fram í
þessu skini; safnaðist á þenna hátt allmikið fje,
en eigi er enn fullkunnug upphæð samskota þessara.
Eigi er heldur enn kunnugt nema að nokkru leyti, hvernig samskotafjenu var ráðstafað.
Þær
10,000 krónur, sem fyr eru nefndar, að komið hafi frá
Danmörku, sendi landshöfðingi til sýslumannanna í Múlasýslum, 5000 kr.
í hvora sýslu, og þótti það skipt nærri lagi, eptir því tjóni sem hver sýslan hafði beðið.
Var þessum gjafapeningum skipt manna í milli í
Norður-Múlasýslu þegar um sumarið, en í Suður-Múlasýslu um haustið.
Fyrir samskotafje það, er safnazt hafði í Englandi, rjeð samskotanefndin þar það af, að kaupa fóðurkorn handa öskusveitunum.
Um haustið var sent gufuskip til Austfjarða með
150 tons af gripafóðurkorni, nefnilega 2000 tíu fjórðunga
sekki af mais, 500 sekki af byggi og
500 sekki af höfrum.
Eiríkur
Magnússon, bókavörður í Cambridge, er verið hafði öflugur
hvatamaður að samskotunum á Englandi, hafði keypt korn
þetta og kom nú sjálfur með skipinu.
Lagði hann það til, að fóðurkorn þetta lenti einkum í þeim öskusveitunum, er eingöngu hafa við fjenað að bjargast, og svo varð.
Kornsending þessi kom sjer einkarvel, og er svo talið, að fyrir hana megi halda lífi í 6000 fjár fleira en ella.
Skipið tók aptur 700 skurðarfjár, og guldu
Englendingar 10-17 krónur fyrir kindina.
-Allar þessar gjafir hafa talsvert rjett við hag
margra nauðstaddra í öskusveitunum, þótt langt sje frá
að fullbættur sje skaðinn.
En það er von manna, að þetta dugi
þó til þess að ráða úr neyðinni í
bráðina, og gjöra þessum sveitum hægra með að
rjetta við aptur, som menn ætla að ekki
verði mjög langt að bíða, ef þær ekki
mæta neinum áföllum.
Áður en skilizt er við þenna frjettaþátt
, er flest sögulegt í hefur farið fram á fjöllum uppi, virðist eiga við að geta um förina yfir
Vatnajökul.
Frá því er sagt í fyrra árs frjettum, að hinn enski jöklafari Watts gekk á jökulinn, en varð aptur að hverfa sökum illviðra.
Nú kom hann aptur, og vildi nú láta til skarar skríða, og komast, ef verða mætti, alla leið yfir jökulinn.
24. dag júnímánaðar lagði hann upp frá
Núpstað við 10. mann.
Í för hans var Páll Pálsson úr Vestmannaeyjum, sá er fylgt hafði honum árið áður, og Pálsfjall var við kennt, en hinir voru
Skaptfellingar; voru þeir allir hinir vöskustu menn.
Þeir lögðu upp á jökulinn í landnorður frá Kálfafellsstað.
Farangur sinn allan (nesti, tjald, hvílupoka o.
fl.) bundu þeir á tvo skíðasleða, og drógu
yfir jökulinn; en hesta sína sendu þeir austur
yfir sveitir allt norður á Vopnafjörð.
Þegar er þeir komu upp á jökulinn, hrepptu
þeir óveður og ófærð mikla, en frost var
lítið, og hlóðst snjór fyrir sleðana, svo að
opt varð að bera farangurinn.
Eptir einn dag og tvær nætur komu þeir að Pálsfjalli.
Þá sendi Watts fjóra af fjelögum sínum aptur suður til byggða, og voru þeir nú eptir sex saman.
Í tvo daga urðu þeir að vera kyrrir við Pálsfjall sökum ófærðar, en eptir það hjeldu þeir áfram norður eptir jöklinum.
En eigi leið á löngu, áður en skall á þá harðasti hríðarbylur, með gaddfrosti.
Voru þeir þá staddir 6000 feta hátt yfir sjávarflöt.
Þá var eigi fært að halda lengur áfram um sinn, og tjölduðu þeir þar á jökulhrygg einum, er var 6150 feta hár.
Þar ætlar Watts jökulinn hæstan.
Í tjaldinu urðu þeir að láta fyrirberast í
þrjá sólarhringa, því að sífellt stóð bylurinn, og
frost var jafnaðarlega 25 stig (eptir Réaumurs mæli).
Áttu þeir mjög ervitt með, að verja sig frosti og fönnum.
Á 7. dægri sáu þeir sjer þar ekki lengur við vært, með því líka að vistir þeirra voru að þrotum komnar.
Um morguninn, hinn 6. júlí tóku þeir sig
upp, og hjeldu norður á leið, en lítið
sáu þeir, hvað þeir fóru, því snjóburður var
og dimmviðri.
Frost var þá í mesta lagi, eða frá 25 til 30 stiga.
Þó hjeldu þeir áfram þann dag allan, og villtust eigi, þó að bylurinn væri.
Um kveldið rýmdi til í lopti, svo að sá til fjalla norðanvert við jökulinn.
Þau fjöll voru
Dyngjufjöll, Kistufell og Skjaldbreið.
Um miðjan dag hinn 7. júlí komu þeir norður af jöklinum, austan undir Kistufelli.
Þar skildu þeir eptir sleðana, og það af farangri sínum, er missast mátti og byrðarauki var í.
Þaðan fóru þeir um kveldið; hjeldu þeir norður
Ódáðahraun, og komu loks að Grímsstöðum á Fjöllum
snemma dags 10. júlí; höfðu þeir þá verið
matarlausir nálega tvo sólarhringa.
-Þessi för var hin fyrsta, er farin hefur
verið alla leið yfir þveran Vatnajökul, og urðu
þeir Watts mjög frægir af förinni, er bæði
var hættuför og þrekraun mikil.
-Eigi gat
Watts kannað jökulinn svo sem hann vildi, sökum illviðra þeirra, er hann hreppti.
Kvaðst hann eigi geta annað um hann sagt,
en að hann sje einn jökulfláki, er hvelli
á eldfjallaklasa, og mæni toppar margra þeirra upp
úr snjónum.
Eld þann, er uppi var vorið 1872, hugði hann hafa verið í
Kverkfjöllum, og þar sá hann nú og rjúka, en eigi gat hann kannað það gjör.
Milli Kverkfjalla og Kistufells sagði hann að sigið
hofði ofan jökultunga mikil, og að í tungu
þeirri væru upptök Jökulsár á Fjöllum, en eigi
undir
Kistufelli, svo sem menn hafa áður ætlað.
Hinn 13. júlí fór
Watts aptur upp til fjalla, að skoða Skjaldbreið og Dyngjufjöll.
Frá lýsing hans á eldsupptökunum í Dyngjufjöllum er
áður sagt, og sömuleiðis lýsing hans á gosinu
á Mývatnsöræfum, 15. dag ágústmánaðar.
Landstjórn.
Nú víkur sögunni aptur til almennra tíðinda; og er þá fyrst að segja frá alþingi, er var hið 15. þing, en hið 1. löggjafarþing.
Þingsetutími þeirra alþingismanna, er átt höfðu setu á
síðustu þingum, var nú útliðinn, og ný þingskipun
var komin á með stjórnarskránni, er meðal annars
breytti tölu þingmanna.
Kosningar til hins nýja þings fóru víða í hjeruðum fram um haustið 1874, en sums staðar var þeim frestað til vors
1875.
Áður en kosningar fóru fram, virtist vera allmikill áhugi í
mönnum, að vanda nú kosningarnar sem mest mætti verða, og var tíðrætt um það í ræðum og ritum manna.
Kjörfundir voru og víða sæmilega sóttir, einkum norðanlands, og sums staðar varð talsverð keppni um það, hverjir kosnir yrðu.
Aptur á mót voru kjörfundir sums staðar linlega
sóttir, og þótti það lýsa litlum áhuga, en
að nokkru leyti virðist það hafa komið af
því, að kjörfundirnir voru sums staðar settir á
óhentugum tíma, og kosningar dregnar fram á vetur,
svo að óveður og ófærð meinaði mönnum að
sækja fundina.
Konungur kvaddi til þingsetu þá hina sömu menn, er áður höfðu verið konungkjörnir á hinum síðustu þingum, en það voru þeir:
Þórður Jónassen, forstjóri landsyfirdómsins,
Pjetur Pjetursson, byskup landsins,
Bergur Thorberg, amtmaður í suður og vesturamtinu,
Jón Pjetursson, dómari í landsyfirdómnum,
Jón Hjaltalín, landlæknir,
Ólafur Pálsson, prófastur á Melstað.
Þjóðkjörnir alþingismenn urðu þeir, er hjer segir:
Fyrir Skaptafellssýslu:
Páll Pálsson, prestur á Prestbakka,
Stefán Eiríksson, hreppstjóri í Árnanesi.
Fyrir Vestmannaeyjasýslu:
Þorsteinn Jónsson, hreppstjóri í Vestmannaeyjum.
Fyrir Rangárvallasýslu:
Ísleifur Gíslason, prestur á Kirkjubæ,
Sighvatur Árnason, hreppstjóri í Eyvindarholti.
Fyrir Árnessýslu:
Benidikt Sveinsson, settur sýslumaður að Ljósavatni.
Þorlákur Guðmundsson, hreppstjóri í Hvammkoti.
Fyrir Gullbringu og Kjósarsýslu:
Grímur Thomsen, doktor philos.
á Bessastöðum,
Þórarinn Böðvarsson, prófastur í Görðum.
Fyrir Reykjavík:
Halldór Friðriksson, yfirkennari við lærða skólann.
Fyrir Borgarfjarðarsýslu:
Guðmundur Ólafsson, bóndi á Fitjum.
Fyrir Mýrasýslu:
Hjálmur Pjetursson, bóndi á Hamri.
Fyrir Snæfellsness og Hnappadalssýslu:
Þórður Þórðarson, hreppstjóri á Rauðkollsstöðum.
Fyrir Dalasýslu:
Guðmundur Einarsson, prófastur á Breiðabólstað.
Fyrir Barðastrandarsýslu:
Eiríkur Kúld, prófastur í Stykkishólmi.
Fyrir Ísafjarðarsýslu og Ísafjarðarkaupstað:
Jón Sigurðsson, skjalavörður í Kaupmannahöfn.
Stefán Stcphensen, prófastur í Holti.
Fyrir Strandasýslu:
Torfi Einarsson, bóndi á Kleifum.
Fyrir Húnavatnssýslu:
Ásgeir Einarsson, bóndi á Þingeyrum,
Páll Pálsson, bóndi í Dælum.
Fyrir Skagafjarðarsýslu:
Jón Blöndal, verzlunarstjóri að Grafarósi.
Einar Guðmundsson.
bóndi á Hraunum.
Fyrir Eyjafjarðarsýslu:
Einar Ásmundsson, hreppstjóri í Nesi,
Snorri Pálsson, verzlunarstjóri á Siglufirði.
Fyrir Þingeyjarsýslu:
Benidikt Kristjánsson, prófastur í Múla
,
Jón Sigurðsson, hreppstjórn á Gautlöndum.
Fyrir Norðurmúlasýslu:
Páll Ólafsson, umboðsmaður á Hallfreðarstöðum,
Eggert Gunnarsson, umboðsmaður á Espihóli.
Fyrir Suðurmúlasýslu:
Tryggvi Gunnarsson, verzlunarstjóri í Kaupmannahöfn,
Einar Gíslason, hreppstjóri á Höskuldsstöðum.
Þingið var sett í Reykjavík venjulegan dag, eða 1. dag júlímánaðar.
Voru þar komnir allir þessir þingmenn, nema Jón Blöndal, hinn fyrri þingmaður Skagfirðinga; hann kom eigi til þessa þings.
Landshöfðingi Hilmar
Finsen setti þingið að konungsboði, og birti þinginu boðskap konungs.
Í
boðskap sínum minntist konungur á stjórnarskrána, er veitti
fulltrúum þjóðarinnar fullnaðaratkvæði í löggjöf og fjárstjórn landsins,
og kvað hagsæld landsins nú að miklu leyti
vera komna undir þingmönnum.
Þá gat hann og um nokkur hinna helztu frumvarpa, er hann ætlaði að leggja fyrir þingið, og skýrði stuttlega frá þýðingu þeirra.
Enn fremur minntist hann á ferð sína til
Íslands árið áður, og hörmungar þær, er nú
hefðu dunið yfir nokkurn hluta landsins af eldgosunum.
Konungur hafði gefið út þingsköp til bráðabirgða, eins og ákveðið var í stjórnarskránni, og var þeim fylgt á þessu þingi.
Þingsköp þessi voru frábrugðin hinum eldri þingsköpum einkum
að því leyti, sem fyrirkomulag þingsins nú var
annað en áður hafði verið.
Samkvæmt þingsköpunum unnu nú allir þingmenn eið að stjórnarskránni.
Þá skipti og þingið sjer í 2 deildir eða málstofur.
Í efri þingdeildina gengu hinir 6 konungkjörnu þingmenn
og aðrir 6 þjóðkjörnir, er þingið kaus til
þess, en það voru þeir: Eiríkur Kúld, Ásgeir
Einarsson, Benidikt Kristjánsson, Torfi
Einarsson, Sighvatur Árnason og Stefán Eiríksson.
Í hinni neðri þingdeild voru hinir aðrir þjóðkjörnu þingmenn.
Forseti hins sameinaða alþingis var kosinn Jón Sigurðsson frá Kaupmannahöfn, en varaforseti
Bergur Thorberg; þingskrifarar voru kosnir Halldór Friðriksson og Eiríkur
Kúld.
Forseti í efri deild þingsins var kosinn Pjetur Pjetursson, en varaforseti Eiríkur Kúld
; skrifarar voru kosnir Ólafur Palsson og
Bergur Thorberg.
Forseti í neðri deildinni var kosinn Jón Sigurðsson frá
Kaupmannahöfn, en varaforseti Jón Sigurðsson frá Gautlöndum; skrifarar voru kosnir Halldór Friðriksson og Guðmundur Einarsson.
Þá var og stofnuð skrifstofa, sameiginleg fyrir báðar
þingdeildirnar, og til forstjóra hennar var tekinn utanþingsmaður,
yfirdómari Magnús Stephensen.
Landshöfðingi Hilmar Finsen var á þingi, samkvæmt heimild
þeirri, er landshöfðingja er veitt til þess í
stjórnarskránni, og tók hann þátt í umræðunum bæði
á hinu sameinaða alþingi og í báðum þingdeildum.
Konungur ljet leggja fyrir þingið 16 frumvörp til laga, en þau voru:
1, frumvarp til fjárlaga fyrir Ísland fyrir árin 1876 og 1877;
2, frumvarp til laga, sem hafa inni að halda ákvarðanir um laun íslenzkra embættismanna, o.
fl.;
3, frumvarp til laga um aðra skipun á læknahjeruðunum á
Íslandi, o.
fi.
;
4, frumvarp til laga um sölu á fjórða parti þeim í silfurbergsnámunni í Helgustaðafjalli, sem er eign hins íslenzka landssjóðs
, o.
fl.;
5, frumvarp til laga um að greiða skuli
aðflutningsgjald af flutningsvörum þeim, sem fluttar eru til
Íslands með póstgufuskipinu;
6, frumvarp til laga um breyting á póstgjöldum frá ríkismynt í krónumynt;
7, frumvarp til laga um tilsjón með flutningum á þeim mönnum, sem flytja sig úr landi í aðrar heimsálfur;
8, frumvarp til laga um kosningar til alþingis;
9, frumvarp til laga fyrir Ísland um skipaströnd;
10, frumvarp til laga um ljósmæðraskipan á Íslandi;
11, frumvarp til laga um mótvarnir gegn því, að bólusótt og hin austurlenzka kólerusótt flytjist til Íslands;
12, frumvarp til laga um þingsköp handa alþingi Íslendinga;
13, frumvarp til laga um breyting á þeirri tilhögun, sem hingað til hefur verið um birting laga og tilskipana á Íslandi;
14, frumvarp til laga um breytingar á tilskipun um fiskiveiðar útlendra við Ísland o.
fl., 12. febr.
1872;
15, frumvarp til laga um brunamál í Reykjavík;
16, frumvarp til laga um breytingar á ákvörðunum
þeim, er tilskipun um ráðstafanir til viðhalds á
eignum kirkna og prestakalla á
Íslandi og því, sem þeim fylgir, 24. júlí 1789, hefur inni að halda.
Landshöfðingi lagði þau 8 frumvörp, er fyr voru
talin, fyrst fyrir hina neðri deild þingsins, en
hin 8 fyrst fyrir efri deildina.
Þannig var skipt verkum með þingdeildunum; meðan önnur
deildin fjekkst við eitt mál, starfaði hin deildin
að öðru, og þegar hver deild hafði rætt
sitt mál til fulls, sendi hún það hinni.
En í annan stað voru nú einnig mörg mál lögð fyrir þingið af hálfu þjóðarinnar.
Þau voru nú eigi borin fram sem bænarskrár
eins og áður hafði gjört verið, heldur sem
tillögur eða uppástungur frá þingmönnum sjálfun.
Þessar tillögur komu fram smátt og smátt um
þingtímann, og var þeim, er teknar voru til
greina, skipt á milli þingdeildanna á líkan hátt
og frumvörpunum.
Það voru alls um 80 mál, er þingið að þessu sinni tók til meðferðar.
Af þeim voru 53 lagafrumvörp; 16 þeirra voru frá stjórninni, og hafa þau verið hjer talin, en hin
37 voru frá þingmönnum sjálfum.
Af þessum 53 frumvörpum voru 26 fullrædd og afgreidd af þinginu sem lög; þar af voru 11 stjórnarfrumvörp, en
15 frá þingmönnum.
24 frumvörp voru felld; þar af voru 5 stjórnarfrumvörp, en 19 frá þingmönnum.
3 frumvörp frá þingmönnum voru eigi fullrædd, þegar þingi var slitið.
Hjer skal stuttlega skýrt frá úrslitum hinna helztu mála, er fram náðu að ganga, og að lögum urðu:
1.
Fjárhagsmálið var hið umfangsmesta og erviðasta mál, sem fjallað var um á þessu þingi.
Raunar var fjárupphæð sú, er um var að
gjöra, eigi mikil í samanburði við það, sem
tíðkast í flestum öðrum löndum, en þó voru
erviðleikarnir miklir; kom það af því, að hjer
á landi hefur að undanförnu öll reikningsfærsla og
gjaldgreiðsla verið svo flókin og margbrotin, að eigi
er gott að grynna í henni; í annan
stað var mál þetta nú fyrir alþingi í
fyrsta sinn á þenna hátt eða þannig vaxið;
og enn fremur vantaði mikið af skýrslum, er
nauðsynlegar voru ýmist til þess, að ýmsar greinir
gætu skilizt, og ýmist til þess, að sjeð
yrði, hvort sumar greinir væru rjettar eða nauðsynlegar.
Nefnd sú, er neðri deild alþingis setti til
að rannsaka þetta mál, hafði því mjög vandasaman
starfa á hendi, og varð að verja til
þess miklu af þingtímanum; hún gat því eigi
orðið búin með álit sitt fyr en seint
á þingi, enda tafði það hana mjög, að
verða að leita margs konar skýrslna og skýrteina
málinu viðkomandi hjá ýmsum embættismönnum, og sumar slíkar
skýrslur gátu þó eigi fengizt.
Þegar nú nefndin var búin með álit sitt,
þá var eptir að ræða það í báðum
deildum, en tíminn var nú orðinn svo naumur,
að við sjálft lá, að málið yrði eigi
fullrætt, áður en þingi væri slitið, og það
því fremur sem talsverður ágreiningur var milli sumra
þingmanna og landshöfðingja um einstök atriði málsins, einkum
að því er snerti nokkrar útgjaldagreinir.
Þó lögðust þingmenn og landshöfðingi á eitt með
það, að flýta svo fyrir málinu sem unnt
var, svo að það varð fullrætt í báðum
deildum og útkljáð í þinglok.
Í frumvarpi stjórnarinnar var svo áætlað, að tekjur landsins yrðu
481967 kr. 46 aurar fyrir bæði árin 1876 og 1877.
Þingið breytti þessari tölu, og ákvað, að tekjurnar yrðu 579593 kr. 46 aurar.
Þessi hækkun var fólgin í því, 1. að þingið bætti tekjum póstsjóðsins
, er töldust 15000 kr., við tekju megin,
en í frumvarpi stjórnarinnar höfðu þær verið taldar
útgjalda megin; 2. að það hækkaði gjaldið af
brennivíni um 87600 kr., eða úr 78400 kr.
í 160000 kr.; 3. að það færði vexti
viðlagasjóðsins upp um
1826 kr., eða úr 5556 kr. í 6782 kr.
Þar á mót færði þingið tekjur af nafnbótaskattur niður um 200 kr., eða úr 600 kr. í 400 kr.
Tekjur póstsjóðsins færði þingið yfir í tekjudálkinn, af
því að því þótti það skipulegri reikningsfærsla; en
þá voru útgjöldin aptur hækkuð með hinni sömu
upphæð.
Gjaldið af brennivíni hækkaði þingið svo mjög, af því að það bjóst við, að aðflutningar á brennivíni mundu aukast hin næstu ár.
Í frumvarpi stjórnarinnar var svo áætlað, að útgjöld landsins fyrir
2 næstu ár mundu verða 481967 kr. 46 aurar
; þar af voru 67606 kr. 9 aur.
ætlaðar til þess að leggjast í hjálparsjóð sem afgangur, svo að hin beinu útgjöld voru áætluð 414361 kr. 37 aurar.
Þingið ákvað útgjöldin þar á mót 451895 kr. 71 eyri.
Breyting þessi var fólgin í ýmsum atriðum.
Þingið lækkaði upphæðina á fje því, er ætlað
var að gengi til hegningarhússins í Reykjavík um
1085 kr., eða úr 3588 kr. í 2503
kr. um árið, sömuleiðis upphæðina á fje því,
er ætlað var til útgáfu stjórnartíðindanna um 100
kr. eða úr 1140 kr. í 1040 kr.
um árið, og fje því, er ætlað var
til útgáfu lagasafns fyrir Ísland (á dönsku) um
helming, með því að veita 1866 kr. 66
aura fyrir bæði árin í staðinn fyrir hvert
ár fyrir sig.
Þá af nam það og alveg 29330 kr.,
er stjórnin hafði ætlað til aðgjörðar dómkirkjunni í
Reykjavík, og sömuleiðis 192 kr., er verið hafði
styrkur til fyrrum landseta á konungsjörðum í
Gullbringusýslu, í stað Gufunesspítala.
Aptur á mót breytti þingið 600 kr., sem ætlaðar voru til garðaræktar, í 2400 kr., som verja skyldi til jarðabóta yfir höfuð.
Sömuleiðis veitti það 15000 kr. til vegabóta, og 30000 kr. til gufuskipsferða kringum landið.
-Fje það, er gengur til læknaskipunarinnar, lækkaði þingið um 800 kr., eður úr 38810 kr. 64 a.
í 38010 kr. 64 a.
; en þar á mót hækkaði það fje
til póststjórnarinnar um 400 kr. eða úr 26400
kr. í 26800 kr.-Fje til kirkju og kennslustjórnarinnar
færði þingið upp úr 111706 kr. 33 a.
í
122391 kr. 33 a.
Þar af voru áður veittar til fátækustu brauða
637 kr. 50 a.
, en þingið færði það upp í 2000 kr.
Til prestaekkna og barna og uppgjafapresta hafði stjórnin áætlað 1800 kr., en þingið færði það upp í 2600 kr.
Laun til prestaskólans voru áætluð 20800 kr., en
þingið færði þau upp í 21200 kr.; önnur
útgjöld til prestaskólans færði það niður.
Fje til lærða skólans færði þingið úr
15808 kr. um árið í 13008 kr. um árið.
Þar á mót veitti það 10000 kr.
í allt til undirbúnings gagnfræðisskóla-stofnunar á Möðruvöllum í
Hörgárdal; til stiptsbókasafnsins 400 kr., til amtsbókasafnsins á
Akureyri 200 kr., til kvennaskólans í Reykjavík 200
kr., til forngripasafnsins 500 kr., öllum árlega 1876
og 1877.
-
Eptirlauna og styrktarfje hafði stjórnin áætlað 40000 kr.
bæði árin, en þingið færði þá upphæð upp
um 1000 kr., sem skyldi vera styrkur í
eitt skipti til ekkju málaflutningsmanns Jóns Guðmundssonar.
-Til óvísra útgjalda hafði stjórnin ætlað 20000 kr.,
en þingið liðaði þetta þannig í sundur, að
10000 kr. væru veittar til vísindalegra og verklegra
fyrirtækja, en 10000 kr. til óvísra útgjalda.
Afgangurinn af tekjunum gjörði þingið ráð fyrir að vera mundi
127697 kr. 75 a.
, sem ákveðið var að renna skyldi í viðlagasjóðinn.
En þó var þessi upphæð óvís, og afgangurinn
í rauninni kominn undir því, hvort ýms önnur
lög, sem þingið samdi, fengju staðfestingu konungs eða
eigi.
Sum af þessum lögum (t.
d. um tóbakstoll og brennivínsgjald)
hækkuðu upphæðina, því að þau miðuðu til að auka tekjur landsins, en aptur önnur lög (t.
d, lögin um afnám alþingistollsins.
launalögin, læknaskipunargögn o.
fl.) heimtuðu útgjöld, og lækkuðu því upphæð afgangsins.
Á meðan ekki er víst, hvort öll þessi
lög öðlast gildi, er eigi heldur víst, hve
mikill afgangurinn til viðlagasjóðsins verður í raun rjettri,
en líkindi eru til, að hann verði eigi
fullar 100000 krónur.
Þannig samdi þá hið fyrsta löggefandi alþing Íslendinga
hin fyrstu reglulegu fjárlög fyrir landið (1876 og
1877), og staðfesti konungur þau 15. okt.
Auk hinna ýmsu breytinga á tekju og gjaldagreinum,
er þingið gjörði, er einkum athugavert, að þingið
veitti með lögum þessum fje til ýmissra fyrirtækja
og framfara, er eigi hefur verið áður veitt;
þar til má telja styrkinn til gufuskipsferða, vegabóta
og jarðabóta, styrkinn til undirbúnings gagnfræðisskóla og styrkinn
til annara skóla og safna.
Fje það, er til þessa gengur, er yfir 100000 krónur, eða rúmar 50000 kr.
á ári.
Það er vitaskuld, að fje þetta nær skammt,
en nokkuð má þó með því gjöra, og
hefur þingið með þessari fjárveitingu gjört kost á,
að byrja ýmsar framkvæmdir, sem að líkindum hefði
mátt biða nokkuð eptir ella.
Eigi hefur orðið skýrt í svo stuttu máli
svo greinilega frá fjárhagsmáli þessu sem skyldi, enda
er málið í eðli sínu mjög ógreinilegt, eins
og nú hagar til.
En til frekari skýringa skal hjer að lyktum sett stutt ágrip af fjárlögunum fyrir bæði árin, 1876 og 1877:
A. tekjur: kr. aur.
1.
Skattar og gjöld.......... 303876 6
2.
Tekjur af fasteignum landssjóðsins...... 54452 «
3.
Tekjur, er snerta viðlagasjóðinn....... 22184 40
4.
Endurgjald lána........... 3057 «
5.
Árgjald úr ríkissjóði......... 196024 «
579593 46
B. Útgjöld.
1.
Til hinnar æðstu innlendu stjórnar...... 26800 «
2.
Til kostnaðar við alþingi 1877....... 32000 «
3.
Til útgjalda við umboðsstjórn, gjaldheimtur, reikningsmál, dómgæzlu
, lögreglustjórn o.
fl....... 144893 74
4.
Til útgjalda við læknaskipunina....... 38010 64
5.
Til útgjalda við póststjórnina....... 26800 «
6.
Til kirkju og kennslumála....... 122391 33
7.
Til eptirlaun og styrktarfjár....... 41000 «
8.
Til vísindalegra og verklegra fyrirtækja..... 10000 «
9.
Til óvísra útgjalda.......... 10000 «
451895 71
2.
Launmálið var einnig eitt af hinum helztu málum,
sem fyrir komu á þingi, og stóð að
því leyti f sambandi við fjárhagsmálið sem snerti
útgjöldin.
Engin almenn lög hafa hingað til verið um
laun íslenzkra embættismanna, heldur hafa laun þeirra verið
ákveðin í fjárlögunum og áætlunum um tekjur og
útgjöld Íslands, og verið breytingum undirorpin.
Með lögum 19. ja.
1863 var ýmsum embættismönnum landsins veitt launaviðbót til
bráðabirgða, en hún stóð enn, og auk þess
höfðu nýjar launabætur bæzt við.
Sumt var og úrelt í hinum eldri ákvörðunum, og sumpart þótti stjórninni laun embættismanna of lág.
Hún lagði því frumvarp til almennra launalaga fyrir
þingið og notaði tækifærið til að hækka launin;
en um það urðu eigi allir ásáttir, er
til þings komu.
Nokkrum þingmönnum þóttu laun þau, er um stund
hafa verið veitt flestum þeim embættismönnum, er frumvarpið
átti við, fullhá, og þótti það illa eiga
við, að hækka laun þeirra, er mest laun
hefðu áður, meðan eigi væri sinnt, að bæta
laun þeirra, er minst laun hefðu; enn fremur
þótti þeim það skylda þingsins að fara eptir
efnum landsins; þar eð efnin væru lítil, gætu
launin, sem af þeim væru tekin, eigi heldur
orðið mikil, enda væri nú ráðlegra að fara
sparlega í byrjun búskaparins, er þingið hefði nýfengið
fjárforráðin; en gæti þingið lagt fje það fram,
sem til þess þyrfti að hækka launin, þá
stæði margt nær, sem gjöra þyrfti með fjárstyrk
af landsins hálfu.
Aptur þótti öðrum þingmönnum eins og stjórninni laun
embættismanna þessara allt of lág, og álitu landinu
bæði skylt og fært að launa þeim betur,
enda væri það óráðlegt, að hafna frumvarpi stjórnarinnar,
eða setja launin svo lág, að konungur samþykkti
eigi lögin, því að það mundi leiða til
þess, að engin lógun kæmist á launmálið, ef
til vildi í mörg ár, eða ef þingið
fengist bráðlega við það aptur, þá yrði það
að eins tímatöf, en enginn ávinningur.
Þeir urðu fleiri, er hölluðust að líkri skoðun, og fjellust að miklu leyti á frumvarpið.
Samdi því þingið ný launalög, og skal hjer skýrt frá aðalefni þeirra:
Í almennum ákvörðunum laga þessara er svo ákveðið:
Embættismenn viðhaldi embættisbýlum sínum á sinn kostnað og
gjaldi af þeim alla skatta og álögur.
Þeir verða að sætta sig við breytingar þær, er verða kunna gjörðar á embættisstörfum þeirra.
Sá, sem gegnir tveim embættum í senn, missir 1/2 af minni laununum, en sjeu launin jafnhá, 1/4 af þeim samanlögðum.
Sá sem er settur um stund í æðri
stöðu í sömu stjórnargrein og hann er í,
á ekki tilkall til hærri launanna; en sje
hann settur í annað embætti og geti ekki
gegnt sínu embætti, fær hann öll launin, ef
hann sleppir sínum; en gegni hann báðum embættunum,
fær hann auk sinna eigin launa þóknun, allt
að helmingi af launum hins embættisins; en embættislaus
maður, sem settur er í embætti, nýtur allra
launanna, ef hann eigi hefur biðlaun eða eptirlaun.
Metorðaskattur greiðist einungis af þeirri tign, sem er æðri embættinu sjálfu.
Veitingarbrjefagjöld falla burtu.
Launaviðbót um stundar sakir og eptir aldri fellur burt.
En sá, sem eptir eldri ákvörðunum á rjett til að fá meiri laun, en í lögunum eru ákveðin, á einskis í að missa.
-Laun embættismanna eru þannig ákveðin: Byskup fær í
laun 7000 kr., amtmenn 6000 kr. hvor, yfirdómsstjórinn
5800, yfirdómarar 4000, landfógetinn 4000, forstöðumaður prestaskólans 4600,
1.
kennari 2400, 2. kennari 2000, rektor lærða skólans 4200 auk leigulauss bústaðar, yfirkennarinn 3200, 1. og 2.
kennari 2400, 3. og 4.
kennari 2000 hvor, póstmeistarinn 1700. (Embætti landshöfðingjaritarans var ætlazt til að fjelli niður).
Auk þessa fær byskup í skrifstofufje 1000 kr.,
amtmaðurinn í suðurog vesturamtinu 400, í norður og
austuramtinu 1000, landfógetinn 1000, póstmeistarinn 600.
Konungur staðfesti þessi lög 15. okt.
En eigi hafa þau að öllu leyti verið skilin á einn veg.
Landshöfðinginn hefur álitið, að hver embættismaður, sem lögin
snerta, eigi kost á að kjósa, hvort hann
vilji heldur þiggja laun sín eptirleiðis eptir þessum
lögum eða eptir eldri lögum.
En ráðgjafi
Íslands hefur álitið, að þeir, sem nú eru
í embættunum, skuli halda rjetti sínum til launahækkunar
eptir embættisaldri, enda þótt þeir taki laun sín
eptir nýju lögunum; en til þess virðist þingið
eigi hafa ætlazt, heldur hins, er landshöfðingi hefur
álitið.
3.
Læknaskipunarmálið var hið þriðja höfuðmál, er stjórnin lagði fyrir þingið.
Það er alkunnugt, hve mjög læknaskipun á Íslandi hefur verið ábótavant allt til þessa
.
Reyndar hefur á seinni árum verið reynt að
ráða nokkra bót á þessu, með því að
fjölga læknaefnum, og skipa ný læknahjeruð á sumum
stöðum; en margar sveitir hafa þó eigi að
síður verið læknislausar, eða átt svo langt að
sækja þá, að það hefur orðið óvinnandi.
Nú gjörði stjórnin svo ráð fyrir, að landinu skyldi skipta í 17 læknahjeruð.
Þingið tók vel undir þetta mái, en gjörði
þó ýmsar breytingar við frumvarpið, og þar á
meðal þá breytingu, að læknahjeruðin skyldu vera 20,
og tók það að sjer að skipta hjeruðunum
, en þó þannig, að landshöfðingi gæti gjört
breytingar á takmörkunum, eptir að álits hlutaðeigandi sýslunefndar
hefði verið leitað um það.
Í lögum þeim, er þingið samdi um þetta mál, voru læknahjeruðin ákveðin þessi: 1.
Reykjavikursókn, Kjósarsýsla og Garðaprestakalls í
Gullbringusýslu.
2.
Hinn annar hluti Gullbringusýslu.
3.
Borgarfjarðar og
Mýrasýsla.
4.
Snæfellsness Hnappadals og Dalasýsla og Flateyjarsókn í
Barðastrandarsýslu.
5.
Barðastrandarsýsla að undanskildri Flateyjarsókn,
Garpsdals og Staðarprestaköllum.
6.
Ísafjarðarsýsla.
7.
Strandasýsla og
Garpsdals og Staðarprestaköll í Barðastrandarsýslu.
8.
Húnavatnssýsla fyrir vestan Blöndu.
9.
Húnavatnssýsla fyrir austan Blöndu og
Skagafjarðarsýsla, að fráskildum Fells, Barðs og Knappstaðaprestaköllum.
10.
Þau 3 prestaköll í Skagafjarðarsýslu, er nú voru nefnd, og
Hvanneyrar, Kvíabekkjar og Miðgarðsprestakall í Eyjafjarðarsýslu.
11.
Hinn annar hluti Eyjafjarðarsýslu og Svalbarðssókn, Laufás Höfða og
Hálsprestakall í Þingeyjarsýslu.
12.
Hinn annar hluti Þingeyjarsýslu, að undanskildum Svalbarðs og Sauðanessprestaköllum.
12.
Þau 2 prestaköll í
Þingeyjarsýslu, er nú voru talin, og Skeggjastaða og Hofsprestaköll í
Norður-múlasýslu.
14.
Öll önnur prestaköll í Norður-múlasýslu og Vallaness og
Hallormsstaðaprestaköll í Suðurmúlasýslu.
15.
Hinn annar hluti
Suðurmúlasýslu suður að Berufirði.
16.
Hofsprestakall í Suðurmúlasýslu og öll
Austurskaptafellssýsla.
17.
Vesturskaptafellssýsla.
18.
Rangárvallasýsla.
19.
Árnessýsla.
20.
Vestmannaeyjar.
Allir hjeraðslækna þeir, er mega búa til sveita,
skulu fá í laun úr landsjóði 1500 kr.,
en þeir sem sitja eiga í Reykjavík, Stykkishólmi,
Ísafirði, Akureyri og Eskifirði 1900 kr.
Allir læknar fá 4 kr. í dagpeninga á
ferðum sínum, en sá sem vitjar þeirra, skal
annaðhvort leggja þeim til reiðhesta, eða báta, ef
á sjó er farið, eða endurgjalda þeim kostnaðinn.
Hjá hverjum
, er leitar ráða hjá þeim heima, án þess að sækja þá, fá þeir 25 aura.
Enn fremur er í lögum þessum ákveðin borgun fyrir nokkur aukaverk lækna.
Lög þessi staðfesti konungur 15. okt, skyldu þau öðlast gildi um nýár 1876.
4.
Útflutningamálið var sprottið af því, að stjórninni þótti
ástæða til, að hafa tilsjón með útflutningum manna
af landi burt í aðrar heimsálfur, líkt og
tíðkast í öðrum löndum norðurálfunnar, þar sem útflutningar
eru að mun; átti tilsjón þessi einkum að
koma í veg fyrir svik og pretti, som
hætt væri við, að þeir yrðu fyrir, er
úr landi flyttust.
Frumvarp það, er stjórnin nú lagði fyrir þingið um þetta mál, miðaði í þessa átt.
Nefnd þeirri, er þingið setti í málið, þótti
frumvarp stjórnarinnar eigi sem frjálslegast, og bjó því
til nýtt frumvarp, er henni þótti frjálslegra, en
þingið hallaðist heldur að frumvarpi stjórnarinnar en frumvarpi
nefndarinnar, og bjó til lög um þetta efni,
er að miklu leyti voru samhljóða stjórnarfrumvarpinu.
Aðalatriðin í lögum þessum eru: Enginn má koma
fram sem útflutningsstjóri, nema hann hafi fengið sjerstaklegt
leyfi til þess, en slíkt leyfi veitir landshöfðingi,
ef flutningurinn af landi burt í aðrar heimsálfur
á að vera beina leið, en annars lögreglustjórinn
á þeim stað, þar sem útfari býr.
Landshöfðingi og lögreglustjórar geta krafizt af útflutningsstjórum allra
nauðsynlegra skýrslna viðkomandi útflutningi þeirra, sett þeim skilyrði
og heimtað veð til tryggingar.
Öll skip, er útfara flytja til
Norðurálfu (nema póstgufuskipið) standa undir umsjón lögreglustjórnarinnar, er
annast um, að farið sje í öllu eptir
fyrirmælum laga þessara; en í lögunum eru meðal
annars ýmsar ákvarðanir um útbúnað skipanna.
Útflutningastjóri einn, eða hans löglegur umboðsmaður, má gjöra samning við útfara, en hann er líka skyldur að gjöra það.
Þessi samningur skal vera skriflegur, og skal í
honum skýrt frá stað þeim, er fara skal
frá, og stað þeim, er fara skal til,
sömuleiðis frá flutningskaupi, tölu útfara, nafni, aldri, heimili
og stjett hvers þeirra; enn fremur skal skýrt
frá leiðinni, fargögnum, burtfarartímanum, flutningnum sjálfum og ferðakorti,
eins og ætlazt er til að það verði,
þá og frá því, hver sje skipsútgjörðarmaður, hvað
skipið heitir, hvort það sje seglskip eða gufuskip
o.
fl.
Lög þessi staðfesti konungur 14. jan. 1876.
5.
Skipstrandamálið kom fyrir á alþingi 1873, og hafði
stjórnin þá borið fram frumvarp um það, en
þingið hratt þá því frumvarpi, eins og mörgum
öðrum stjórnarfrumvörpum það ár.
En með því að engin lög hafa verið
til á Íslandi um þetta efni, og skipströnd
bera þar þó allopt að, þótti stjórninni full
ástæða til, að hefja nú aptur máls á
þessu, og lagði því aptur nýtt frumvarp fyrir
þetta þing, og var það frumvarp að efninu
líkt hinu fyrra.
Þingið tók nú betur undir málið, en þó varð um það nokkur ágreiningur á þingi, og voru nefndir kosnar í það í báðum deilum.
Loks varð þingið ásátt um lög um þetta
mál, og voru þau að efninu til áþekk
frumvarpi stjórnarinnar, nema að því leyti að ýmsu
var breytt eptir því sem sjerstaklega hagar til
á Íslandi.
Annars eru lög þessi mestmegnis almennar ákvarðanir, er
ákveða skyldur lögreglustjórnarinnar og alþýðu, þegar skip strandar
eða strandgóss rekur, segja fyrir um, hvernig björgun
skal fram fara sem reglulegast, hvernig um bjarglaun
skal senja, og fleira, er þar að lýtur.
En eigi þykir þörf að skýra frekara frá lögum þessum.
Lög þessi staðfesti konungur 14. jan. 1876.
6.
Yfirsetnkvennamálið var sömuleiðis fyrir alþingi 1873, eptir fyrirlagi
stjórnarinnar, en þá var frumvarpi stjórnarinnar einnig hrundið.
Sams konar frumvarp lagði stjórnin nú aptur fyrir
þingið, og fjekk það nú betri undirtektir, með
því líka að þingið viðurkenndi, að nauðsyn bæri
til, að koma einhverri betri lögun á þetta
mál, gjöra reglulegri skipun á umdæmum yfirsetukvenna og
launa þeim sæmilegar en áður hefði verið gjört.
Þingið samdi því eptir nokkurn rekstur milli beggja þingdeilda lög um þetta efni, og var aðalefni þeírra á þessa leið:
Sjerhverri sýslu landsins skal skipt í yfirsetukvennaumdæmi; ákveður
amtsráðið tölu og takmörk þeirra eptir tillögum sýslunefndarinnar.
Hver kaupstaður skal og hafa eina eða fleiri yfirsetukonur, eptir því sem bæjarstjórnin ákveður.
Allar skipaðar yfirsetukonur skulu hafa notið kennslu, og gengið undir próf annaðhvort á fæðingarstofnuninni í
Kaupmannahöfn, eða hjá landlækninum í Reykjavík, eða hjeraðslæknumim á
Stykkishólmi, Ísafirði, Akureyri og Eskifirði.
Laun þeirra um árið er í
Reykjavík 100 kr., í hinum kaupstöðunum og Vestmannaeyjum 60 kr., í sveitunum 40 kr.
Eptir 10 ára góða þjónustu má veita þeim 20 kr.
viðbót á ári.
Enn fremur má veita þeim eptirlaun.
Kostnað þann, er af laununum leiðir, skal greiða
úr hlutaðeigandi sýslusjóði eða bæjarsjóði, en kostnaðinn við
kennslu þeirra, og þau ferðalög, er til þess
ganga, og til að útvega þeim áhöld, skal
geisa úr landssjóði.
Lög þessi staðfesti konungur 17. des.
7.
Sóttvarnarmálið var eitt af þeim málum, er rædd
voru á alþingi 1873, en frumvarp stjórnarinnar þar
að lútandi var þá fellt, einkum fyrir þá
sök, að svo mikinn kostnað mundi leiða af
því, ef slíkum sóttvörnum yrði komið á.
En nú fjellst þingið á frumvarp stjórnarinnar með
nokkrum breytingum, og samdi lög um mótvarnir gegn
því, að bólusótt og hin austurlenzka kólerusótt og
aðrar næmar sóttir flyttust til
Íslands.
Lög þessi skipa svo fyrir, að þegar skip
kemur frá einhverjum þeim stað, sem samkvæmt auglýsing
ráðherra Íslands eða landshöfðingjans er álitinn sýktur af
næmum sóttum, þá megi engan mann á því
landsetja, fyr en læknir hefur gjört rannsókn á
skipinu.
Í þessu skini skal öllum skipum frá slíkum stöðum boðið, að koma við á höfnum í Reykjavík,
Vestmannaeyjum
, Stykkishólmi, Ísafirði, Akureyri og Eskifirði, áður en
landgöngur eru hafðar, til þess að læknisrannsókn verði
látin fram fara.
Á þessum stöðum skulu vera til hæfileg hús
, til að veita móttöku í sjúklingunum.
Kostnað þann, er af þessu leiðir, skal greiða úr landssjóði.
Lög þessi staðfesti konungur 17. des.
8.
Þingskapamálið.
Sökum liðinnar nýju skipunar, sem komin var með
stjórnarskránni á landstjórn og þing, var nauðsynlegt, að
semja ný þingsköp handa alþingi.
Eins og fyr er sagt, hafði konungur gefið
út lög um þingsköp til bráðabirgða, er fylgt
var á þessu þingi; en nú ljet hann
einnig leggja fumvarp um málið fyrir þingið, og
var það að mestu leyti samhljóða bráðabirgðalögunum.
Þingið gjörði nokkrar breytingar við frumvarpið, og samdi lög um þingsköp handa komandi þingum.
Lög þessi innihalda fyrirskipanir og reglur um prófun kjörbrjefa
, eið þingmanna, forsetana, skrifarana, skipun og setning
þingdeilda, nefndir, lagafrumvörp, álit yfirskoðunarmanna, uppástungur, breytingaratkvæði, fyrirspurnir,
apturköllun
, utanþingsmálefni, umræðurnar, dagskrá, atkvæðagreiðslu, kosningar, burtvísun áheyranda,
burtfararleyfi, og afbrigði frá þingsköpunum.
Við þessi einstöku atriði þingskapanna er fátt sjerlega athugavert.
Prófun kjörbrjefa fer fram á þann hátt
, að þingmenn skiptast í 3 deildir, er hver fyrir sig rannsakar kjörbrjef þingmanna í einni hinna deildanna.
Kosningar forsetanna eru jafnaðarlega óbundnar, en bundnar, ef eigi næst kosning eptir 2 atkvæðagreiðslur.
Kosningar þjóðkjörinna þingmanna í efri deild þingsins eru óbundnar.
Forsetar stjórna umræðum, taka við skýrslum, afgreiða málin, standa fyrir reikningum þingsins, ráða menn til þingstarfa o.
s. frv.
Lagafrumvörp skulu samin í lagaformi, hvort heldur þau
eru frá stjórninni eða einstökum þingmanni; þau skal
ræða þrisvar í hvorri þingdeild, áður en þau
eru samþykkt.
Sjerstakar uppástungur þingmanna skulu vera í ályktunarformi.
Frumvörp og uppástungur má taka aptur, meðan á umræðum stendur.
Hvorug þingdeild má taka við nokkru utanþingsmálefni, nema einhver þingdeildarmanna taki það að sjer til flutnings.
Við atkvæðagreiðsluna er það einkum athugavert, að ef
einhver þingmaður greiðir eigi atkvæði, skal álíta, að
hann greiði atkvæði með meiri hlutanum, nema þingið
eða þingdeildin taki gildar ástæður hans fyrir því.
Allir þingmenn eru skyldir að mæta á fundum
þingsins, nema þeir hafi forföll, er þeir þá
verða að tilkynna forseta; sömuleiðis geta þeir fengið
burtfararleyfi.
Afbrigði frá þingsköpunum má landshöfðingi leyfa, nema það komi í bága við stjórnarskrána.
Lög þessi staðfesti konungur 7. apríl 1876.
9.
Fiskiveiðamálið kom fyrir á alþingi 1871, og 12. febrúar
1872 var gefin út tilskipun þar að lútandi, eða um fiskiveiðar útlendra við
Ísland.
Nú lagði stjórnin aptur frumvarp til breytinga á
lögum þessum fyrir þetta þing, en það kom
kom af því, að hinn frakkneski sendiherra í
Kaupmannahöfn hafði kvartað undan tímatöf þeirri og kostnaði,
er leiddi af því að skipstjórnarmaður á fiskiskipi,
er í neyð leitaði hafnar á Íslandi, yrði
optsinnis að ferðast margar mílur til að tilkynna
yfirvaldinu orsökina til þess, að hann hefði lagzt
við akkeri, o.
fl. þingið samdi lög um þetta, er bættu
úr vandkvæðum þeim, er undan var kvartað, einkum
með því, að tilkynna mætti hreppstjóra skipskomuna í
stað lögreglustjóra, ef hann byggi fjarri.
Lög þessi skyldu koma í staðinn fyrir 3. gr. tilskipunar 12.
febr.
1872, og voru þau staðfest 17. des.
10.
Brunamál í Reykjavík varð engin umræða um á þingi og var frumvarp stjórnarinnar, er áður hafði verið borið undir bæjarstjórn
Reykjavíkur, samþykkt sem lög, og staðfesti konungur þau 15. okt.
Lög þessi eru nákvæmar varúðarreglur gegn eldsvoða í
bænum, og fyrirmæli um þar að lútandi skyldu
bæjarbúa; voru þau staðfest 15. okt.
11.
Úttektamálið var eitt af hinum minni háttar málum, er stjórnin nú lagði fyrir þingið.
Í lögum þeim, er þingið samdi þar um,
var svo ákveðið, að þegar úttektir þær á
brauðum, sem getið er um í tilskipun um
ráðstafanir til viðurhalds á eignum kirkna og presta
á Íslandi og því sem þeim fylgir, 24.
júlí 1789, fara fram, þá skuli það vera
undir prófastinum komið, hvort og að hverju leyti
gjörðin skuli ná til ljensjarðanna og kirkjujarðanna, en
þó skuli presturinn, sem við tekur, hafa rjett
á að heimta úttekt.
Við úttektir skulu prófastar fá 3 kr
.
um daginn í fæðispeninga, en skoðunarmenn 2 kr.
Þessi lög voru staðfest 17. des.
Hjer hafa verið talin þau mál, er lögð
voru fyrir þingið af stjórninni, og sem fullrædd
urðu á þinginu og afgreidd sem lög, en
nú skal einnig skýrt frá þeim málum, er
þingmenn báru upp, og sem framgang fengu.
Hið mesta áhugamál af öllum þeim málum var
12.
Fjárkláðamálið.
Úr mörgum hjeruðum landsins, sýktum
, grunuðum og heilbrigðum, komu til þingsins bænarskrár og ávörp um þetta mál.
Fóru margar af bænarskrám þessum fram á, að
þingið gjörði nú gangskör að því, að sýki
þessari yrði nú gjörsamlega útrýmt, með algjörum niðurskurði
á öllu hinu sjúka og grunaða fje þegar
þá um haustið, og jafnframt fóru einnig nokkrar
þeirra fram á, að rannsókn yrði hafin á
aðgjörðum yfirvaldanna í þessu máli að undankomu.
Málið var fyrst rætt í neðri deild alþingis,
og var þar sett 7 manna nefnd í
málið, til að safna skýrslum um, hvernig hinum
gildandi lögum um fjárkláða hefði verið framfylgt, og
til að endurskoða lög þessi, og stinga upp
á breytingum á þeim, ef þurfa þætti.
Nefnd þessi samdi frumvarp til laga um útrýmingu kláðans.
Í frumvarpi því var svo ráð fyrir gjört,
að á svæði því, sem verður fyrir sunnan
línu þá, er dregin er úr Hafnarfirði austur
í Ölfusá fyrir norðan Hjallahverfi, og eins í
Reykjavíkurumdæmi skyldi lóga öllu fje fyrir árslok 1875;
2/3 af mismuninum á gangverði fjárins og frálagsverði
þess skyldu bætast eigendum af öllum landsmönnum.
Í öðrum sveitum milli
Hvítánna skyldi drepin hver kind, er kláðavart yrði
í, er hálfur mánuður væri af vetri, en
síðan til ársloka skyldi lóga öllum þeim fjárflokki
, er kláðakind fyndist í, og bætt fyrir á sama hátt.
Eptir það skyldi rjettdræpt bótalaust allt það fje, er kláðakind fyndist í.
Enn fremur var ákveðið, að sóttnæmi skyldi rýmt
úr húsum, fjárflutningar bannaðir úr heilbrigðum hjeruðum til
veturnótta 1876, skoðanir og baðanir gjörðar á því
fje, er á væri sett í hinum grunuðu
sveitum o.
s. frv.
Og að lyktum fór frumvarpið fram á það,
að framkvæmdarvaldið í fjárkláðamálinu, er eptir hinum eldri
kvæðalögum heyrði undir sýslumann og amtmann, yrði fengið
í hendur þriggja manna, er konungur skipaði.
Lög þessi var ætlazt til að fengju gildi um haustið.
Þegar frumvarpið kom til umræðu í neðri þingdeildinni,
komu þegar fram mjög misjafnar skoðanir manna, og
varð um málið allsnörp deila.
Landshöfðingi kvað það athugavert, þegar slík frumvörp væru
samin, hvort valdstjórnin gæti fallizt á þau og
framfylgt þeim sem lögum, en það mundi eigi
verða um þetta frumvarp; í annan stað mundi
frumvarpið, ef það yrði að lögum, leiða til
svo mikils niðurskurðar, að af því hlyti að
leiða sá kostnaður, sem eigi væri fram úr
kljúfandi, með því að fjártalan væri eptir skýrslum
37000 á svæðinu milli Hvítánna
, en þá tölu mundi mega tvöfalda eða
þrefalda; yrðu því skaðabæturnar svo miklar, að landið
eigi gæti borið þær Enn fremur kvað hann
dráp fjárins geta komið í bága við stjórnarskrána,
þar sem hún friðhelgar eignarrjettinn
.
Þetta mál studdu sumir þingmenn, einkum forseti.
En framsögumaður nefndarinnar (Benedikt Sveinsson) varði aðgjörðir nefndarinnar
röggsamlega, og benti til þess, er 20 ára
reynsla hefði sýnt, að lækningar væru eigi einhlítar,
en niðurskurður hefði vel gefizt.
Eptir nokkrar umræður varð sú niðurstaðan fyrst um
sinn, að nefndin hjet að reyna að koma
sjer saman við landshöfðingja um málið.
En þetta samkomulag náðist ekki nema að nokkru
leyti; landshöfðingi fjellst á þá tillögu nefndarinnar, að
setja 3 manna framkvæmdarstjórn í kláðamálinu, en að
öðru leyti gat hann ekki fallizt á aðalstefnu
frumvarpsins, er fór fram á niðurskurð, og bætur
af almenningsfje
.
Nu ljet nokkur hluti nefndarinnar undan síga, en aðrir stóðu þjettir fyrir og vildu eigi til slaka.
Klofnaði nú nefndin, og tók þá að vandast málið.
Þannig gekk málið til annarar umræðu.
Eptir ýmsa vafninga tók neðri deildin það til
bragðs, að rita konungi, og biðja hann að
skipa 3 manna framkvæmdarstjórn í málinu, en það
ráð fórst fyrir, því að þá er til
atkvæða átti að ganga, gengu nokkrir þingmenn af
fundi, svo að eigi varð þingfært; eigi varð
þetta atriði málsins aptur upptekið, því að póstskipið,
er flytja átti konungi ósk þingsins, var þá
á förum.
Deildin gjörði þá svo miklar breytingar við frumvarpið, að það mátti kalla nýtt frumvarp til kláðalaga
; fór það fram á allt annað en hið fyrra.
Í þessu frumvarpi var horfið frá niðurskurði á
tilteknu svæði, en svo til ætlazt, að í
hverri þeirri sveit, sem fjárkláðans yrði vart að
haustlagi, skyldi öllu fje lógað, svo sjúku sem
heilbrigðu, ef ekki væri fyrir það nægilegt húsrúm
og heyfóður að minnsta kosti í 3 mánuði.
Þætti yfirvöldum ástæða til að lóga meiru, skyldi fjáreigendum það endurgoldið.
Ef skaðabætur þær, er þannig kæmu fram, yrðu
eigi meiri en 2000 kr. á ári fyrir
hverja sýslu, skyldi greiða helming þeirra úr sýslusjóði,
en helming úr amtsstjóri, en yrðu þær meiri
en 2000 kr., þá skyldi greiða það, sem
fram yfir yrði, úr landssjóði.
Ef kláði kæmi upp eptir miðjan vetur, skyldi öllu því fje lógað skaðabótalaust.
Enn gjörði deildin talsverðar efnisbreytingar, svo að enn
kom fram nýtt frumvarp, og gekk málið þannig
fyrir efri deildina; en eigi þótti það enn
nægilega í garðinn búið; gjörði efri deildin breytingar,
og sendi svo frumvarpið aptur neðri deild, og
náðist eigi samkomulag.
Gengu þá þingdeildirnar að lyktum saman, og bjó hið sameinaða alþingi loksins til lög um málið.
Í þeim lögum var svo ákveðið, að þar
sem kláðinn kæmi upp, skyldi öllu því fje
lógað skaðabótalaust, sem ekki væri nægilegt hús og
hey fyrir.
Allir aðrir, sem kláðasjúkt eða grunað fje ættu,
skyldu baða það svo opt sem yfirvaldið ákvæði,
ella skera það niður skaðabótalaust.
Ef kláði kæmi upp eptir 8 vikur frá
birtingu laganna, skyldi einnig skaðabótalaust lóga öllu fje
þess búanda eða fjáreiganda, er kláði kæmi upp
hjá, og því haldið áfram, þar til er
kláðanum væri útrýmt.
Framkvæmdarstjórnin skyldi vera hin sama og að undanförnu.
Jafhframt ritaði þingið konungi ávarp um fjárkláðann, og tók fram tjón það, er af honum hefði leitt
, og hættu þá, er af honum væri búin.
Enn fremur kvað það hin eldri lög um kláðann hafa verið of lin
, og framkvæmdarvaldið hafa skort nægilegt afl til að framfylgja þeim.
Nú hefði þingið komizt að þeirri niðurstöðu, að skerpa þyrfti hin eldri kláðalög
, og því hefði það samið ný lög
um útrýmingu kláðans, er það mæltist til að
konungur vildi samþykkja svo snemma, að þau öðluðust
fullt gildi öndverðan næsta vetur, og kæmu eigi
seinna en með seinustu póstskipsferð.
Þannig lauk þessu máli á þessu þingi, og mæltist ýmislega fyrir.
Sumum þótti of linlega að gengið, en sumum aptur of harðlega.
En það kom fyrir sama, því að lögin náðu eigi staðfestingu konungs.
Ráðherra
Íslands birti ástæður stjórnarinnar fyrir synjun þessari, og
kvað lögin svo úr garði gjörð bæði að
formi og efni, að eigi gæti komið til
mála að samþykkja þau.
Tók hann það meðal annars einkum fram, að þau kæmu í bága við stjórnarskrána og almenna rjettarmeðvitund manna.
Sumir höfðu búizt við þessum málalokum, og þótti
þeim eðlilegt, að svo færi; en aptur kom
öðrum þessi synjun að óvörum, og þótti þeim
hún spilla áliti stjórnarskrárinnar og rýra löggjafarvald alþingis
í almenningsaugum, með því að hið fyrsta löggjafarþing
hefði ekki fengið framgengt sínu mesta áhugamáli.
13.
Laxveiðimálið hafði verið rætt á síðustu þingum, en eigi komizt svo langt, að lög yrðu þar um samin og staðfest.
Nú tók þingið málið enn fyrir, og bjó til viðaukalög við Jónsb.
landsleigubálk 26. kap.
um friðun á laxi.
Eptir þeim lögum er lax gjörður friðhelgur frá 1. sept.
til 20. maí ár hvert, bannað að þvergirða kvíslar og leggja veiðivjelar
Lengra en út á miðjar ár, bannað að leggja veiðivjelar í ósamynnum, og fæla lax frá að ganga í vötn eða ár.
Enn fremur er bannað að veiða smálax, og í því skini er boðið, að hafa möskva í riðnum veiðarfærum eigi minni en 9 þuml.
ummáls, og þar sem grindur eru haf ðar fyrir veiðivjelar, skal vera svo mikið bil milli rima, að
9 þuml.
gildur lax geti smogið þar á milli.
Eptir tillögum hreppsnefnda og sýslunefnda má amtsráðið gjöra
undantekningar frá reglum þessum, ef eigi er haggað
grundvallarreglunum um friðun og frjálsa göngu laxins.
10 til 50 kr. sekt er við lögð
fyrir ólöglega veiði, og að auk 2 kr.
sekt fyrir hvern lax, sem þannig er veiddur;
ólögleg veiðiáhöld eru upptæk og óhelg.
Sá, sem spillir veiði, bæti hlutaðeigöndum skaðann eptir óvilhallra manna mati.
Uppljóstarmaður á þriðjung sekta og andvirðis upptækra veiðivjela
, en sveitarsjóður tvo þriðjunga.
14.
Þorskanetamálið var þannig vaxið: Þorskveiðin í
Faxaflóa hafði rýrnað á síðari árum, og var
það kennt hinum miklu netalögnum, er tíðkaðar hafa
verið, eða einkum því, hve snemma vetrarnetin hafa
verið lögð.
Til þess að ráða bætur á þessu, hafði
landshöfðinginn endurnýjað gamlan konungsúrskurð frá 1793, og bannað
að leggja netin fyrir
14. marz
; en bann þetta náði eigi nema yfir
nokkurn hluta Faxaflóa, og þótti hlutaðeigendum ósanngjarnt, að
eitt skyldi ekki yfir alla ganga kringum flóann;
sendu þeir því þinginu bænarskrár þar að lútandi.
Þingið tók þetta til greina, og bjó til lög, er bönnuðu að leggja þorskanet í
Faxaflóa öllum fyrir 14. marz ár hvert.
Net og afli skal upptækur fyrir þeim, sem út af brýtur.
Á sá aflann, er upp tekur, en andvirði veiðarfæranna sveitarsjóðurinn þar, sem hinn seki heima.
Lög þessi staðfesti konungur 12. nóv.
15.
Vegamálið var sprottið af því, að vegalög þau, sem verið hafa að undanförnu, eða tilskipun 15. marz
1861, hafa þótt í ýmsu óhagfelld, og afleiðingin
orðið sú allvíða, að þeim hefur að litlu
verið skeytt, og vegirnir verið í mestu óhirðu.
Það sem einkum þótti að vegalöggjöfinni, var það,
að á fjallvegum og byggðavegum var eigi gjörður
aðskilnaður, heldur voru þeir til samans kallaðir þjóðvegir,
og til þeirra ætlað vegabótagjald, er reyndist langtum
of lítið; og í annan stað var skylduvinna
ákveðin að aukavegum, sem þótti óeðlileg kvöð, enda
var henni óvíða skeytt.
Til þess að fá bætur á þessu, komu nú til þingsins bænarskrár.
Þingið tók þessu máli greiðlega, og bjó til ný vegalög, er koma skyldu í staðinn fyrir nokkrar greinir í hinum eldri vegalögum.
Eptir hinum nýju vegalögum þingsins, skal öllum vegum skipt í fjallvegi og byggðavegi.
Þeir vegir eru fjallvegir, sem liggja milli landsfjórðunga og sýslna, og ákveður landshöfðingi þá eptir tillögum amtsráða.
Fje til fjallvega greiðist úr landssjóði.
Byggðavegir skiptast í sýsluvegi og hreppavegi.
Sýsluvegir liggja sýslna í milli, og til tekur amtsráð þá, eptir tillögum sýslunefnda.
Til þeirra skal ganga þjóðvegagjald það, sem til tekið er í hinum eldri vegalögum.
Hreppavegir kallast aðrir vegir um sveitir, og til tekur sýslunefndin þá eptir tillögum hreppanefnda.
Gjöld til hreppavega greiðist þannig, að fyrir hvern
verkfæran mann 20 til 60 ára greiðist hálft
dagsverk eptir verðlagsskrá; en heimilt er mönnum að
vinna það af sjer.
Þar sem sýsluvegur liggur yfir hrepp, má sýslunefndin
taka allt að helmingi af vegabótagjaldi þess hrepps
til vegabóta í öðrum hreppum, þar sem mikið
er að gjöra að vegabótum, enda sje þar
ekki sýsluvegur.
Lög þessi staðfesti konungur 15. okt.
16.
Póstmálið var fólgið í því, að gjöra breytingu á póstmálatilskipuninni 26. febr.
1872; en breytingin var helzt breyting á burðareyri.
Burðareyririnn hafði áður verið talinn til skildinga, en sakir hinna nýju peninga þurfti nú að breyta honum í aura.
Þingið samdi nú lög hjer að lútandi, er konungur staðfesti 15. okt.
Í lögum þessum var póstgjald þetta hækkað, til þess að aurar skyldu standa á tugum.
Þannig á að borga undir einfalt brjef 10 aura í stað 4 sk., undir tvöfalt brjef 20 aura í stað 8 sk. o.
s. frv.
17.
Alþingistollsmálið á þessu þingi var sprottið af því, að
14 þingmenn báru fram þá tillögu, að afnema toll þenna sem sjerstakt gjald.
Landshöfðingja nokkrum þingmönnum þótti þetta mál of snemma
upp borið, og álitu, að það ætti að
bíða þess, að skattamálin kæmist í kring; en
fleiri þingmenn urðu á því, að afnema hann
nú þegar, með því að bezt væri, að
svo óeðlilegu og óhagfelldu gjaldi afljetti sem fyrst,
enda þyrfti hann að takast af, áður en
ný skattalöggjöf kæmist á, svo að hann yrði
eigi tekinn með í grundvöllinn undir hinum nýja
skatti.
Þingið samdi því lög um að afnema alþingistollinn
sem sjerstakt gjald til landssjóðs, og að allan
kostnað við alþingi skyldi eptirleiðis greiða úr landssjóði.
Lög þessi staðfesti konungur 11. febr.
1876.
18.
Brennivínstollsmálið var eitt af þeim málum, er voru
fyrir alþingi 1872, og hafði síðan verið gefin
út tilskipun þar að lútandi,
26. febr.
1872.
Í tilskipun þessari hafði tollurinn verið ákveðinn 8
sk. á hvern pott brennivíns, er eigi væri
flutt á flöskum, og þá miðað við, að
brennivínið væri 8 stiga sterkt.
Nú var sú raun á orðin síðan, að
kaupmenn höfðu hætt að flytja til landsins 8
stiga brennivín, en þar á mót flutt 16
stiga vínanda, og úr hverjum potti hans gjört
að minnsta kosti 2 potta brennivíns.
Tollurinn hafði þannig orðið helmingi minni, en til
var ætlazt með tilskipuninni, einsog þingið 1871 hafði
sjeð fram á; en tillögur þess um það
höfðu þó eigi verið teknar til greina.
Nú komu á þessu þingi fram nokkrar tillögur um breytingu á tolli þessum, til að koma betri lögun á.
Þingið fjellst að mestu á tillögur þessar, og
samdi lög, er koma skyldu í staðinn fyrir
1. grein tilskipunar um brennivínsgjald o.
fl., 26. febr.
1872.
Lög þessi ná eigi að eins til brennivíns, heldur til allra áfengra drykkja.
Þannig ákveða þau, að af alls konar öli,
sem til landsins sje flutt, skuli greiðast 5
aurar fyrir hvern pott; af hverjum potti af
brennivíni með 8 stiga styrkleika eða minna 20
aurar, með 8-12 stiga styrkleika 30 aurar, með
yfir 12 stiga styrkleika 40 aurar; af hverjum
potti af rauðavíni og messuvíni 15 aurar; af
öðrum vínföngum í stærri ílátum 30 aurar.
Gjaldið rennur í landssjóð.
Á tollskrám og vöruskrám skipanna skal tilgreindur styrkleiki vínfanganna.
Ef vínföng spillast eða fara niður á leiðinni, svo sannað verði, greiðist enginn tollur af því, sem þannig hefur farizt.
Lög þessi staðfesti konungur 11. febr.
1876.
19.
Tóbakstollsmálið.
Það nýmæli var borið upp á þinginu, að
leggja einnig toll á tóbak, og gjörði þingið
það að lögum, að af hverju tóbakspundi skyldi
gjalda 10 aura aðflutningsgjald, en 25 aura af
hverjum
100 vindlum.
Nýmæli þetta staðfesti konungur 11. febr.
1876.
20.
Prentsmiðjumálið
.
Þingið bjó til lög, er gáfu ráðgjafanum fyrir
Ísland heimild til að selja landsprentsmiðjan ásamt áhöldum
hennar, bókaleifum þeim og útistandandi bókaskuldum, sem voru
1. jan.
1875, fyrir ekki minna en 20,000 kr.
Lög þessi staðfesti konungur 15.
okt..
21.
Launamál Jóns Sigurðssonar.
Þingið gjörði það að lögum, að frá nýári
1876 skyldi árlega greiða Jóni Sigurðssyni, alþingismanni Ísfirðinga,
3200 kr. sem heiðurslaun úr landssjóði.
Lög þessi staðfesti konungur 15. okt..
22.
Læknaskólamálið var enn þá rætt á þessu þingi.
Áður hafði það opt komið til orða, en aldrei komizt á það regluleg, föst skipun.
Nú samdi þingið lög, er komu reglulegri skipun á þetta mál.
Kveða þau svo á, að í Reykjavík skuli
stofnaður læknaskóli, og forstöðumaður hans jafnframt vera landlæknir,
og hafa alls í laun 4800 kr. á
ári hverju.
Skipaður skal einn fastur kennari með 1800 kr. launum.
Auk þess skal hjeraðslæknirinn í Reykjavík skyldur að
gegna læknakennslu í einni eða fleiri vísindagreinum, og
hafa fyrir það árlega 800 kr. þóknun.
Ráðgjafinn semur reglugjörð fyrir skólann.
Þeir sem útskrifast úr skóla þessum, geta orðið hjeraðslæknar
, með því skilyrði, að þeir hafi gengið
hinn ákveðna tíma á fæðingarstofnunina í Kaupmannahöfn, og
að minsta kosti eitt missiri á spítalana þar.
Lög þessi staðfesti konungur 11. febr.
1876.
23.
Barnaskólamál á Ísafirði.
Lög þingsins um þetta mál skipa svo fyrir, að á Ísafirði skuli stofna barnaskóla, og kostnaðinn til hans greiða úr bæjarsjóði.
Landshöfðinginn skipar fyrir um fyrirkomulag skólans með ráði byskups og hlutaðeigandi amtmanns og bæjarstjórnar.
Lög þessi voru staðfest af konungi 11. febr.
1876.
24.
Málið um skatt af útmældum lóðum Ísafirði.
Í skatt þenna ákvað þingið að greiða skyldi
1-2 aura af hverjum 6 ferhyrningsálnum, auk gjalds
þess, er ræðir um í reglugjörð 26. jan.
1866.
Bæjarstjórnin til tekur árlega upphæð gviðBlönduósjaldsins fyrir hvert komandi ár.
Gjaldið rennur í bæjarsjóð.
Konungur staðfesti lög þessi 11. febr.
1876.
25. og 26.
Málin um nýja verzlunarstaði.
Þingið hafði verið beðið um að löggilda nokkra
staði sem verzlunarstaði, en það löggilti að eins
2 þeirra: við Blönduós ogá Vestdalseyri við Seyðisfjörð.
Konungur staðfesti þessi lög 15. okt. og 12. nóv.
Þá eru talin öll þau 26 mál, er þingið að þessu sinni fullræddi og afgreiddi sem lög.
Sum af þessum lógum eru allmerkileg, og geta orðið að talsverðum rjettarbótum
, ef þau koma að tilætluðum notum.
Sum þeirra miða til þess að auka tekjur
landsins, svo vera tollalögin, sum til þess að
vernda og bæta atvinnuvegina, svo sem laxveiða og
þorskanetalögin, og lögin um hina nýju verzlunarstaði, sum
til að greiða fyrir samgöngum, svo sem vegalögin,
sum til að vernda heilbrigði manna, svo sem
sóttvarnarlögin
, læknaskóla og læknaskipunarlögin og yfirsetukvennalögin.
Þá veittu og fjárlögin fje til ýmiss konar endurbóta, svo sem fyr var á vikið.
Aptur á uit hafa ýms laga þessara, sem eðlilegt er, talsverð útgjöld í för með sjer, svo sem launalögin, læknaskipunarlögin
, sóttvarnarlögin o.
fl., auk fjárlaganna sjálfra.
Mörg hinna annara mála, er þingið hafði til
meðferðar, og fjekk ekki fullrætt, eða felldi fyrst
um sinn, voru einnig að ýmsu leyti allmerkileg.
En til þess að gjöra ekki of mikla
málalengingu í frjettunum, skal hjer að eins nefna
þau, og virðist þess því síður þörf að
skýra frekara frá þeim, sem líkindi eru til,
að þau, eða að minsta kosti hin helztu
þeirra, verði tekin upp aptur á næstu þingum.
Þau mál
, er þingið felldi, voru: af frumvörpum stjórnarinnar: 1.
málið um sölu á fjórða parti silfurbergsnámanna í
Helgustaðafjalli; 2. um aðflutningsgjald af vörum með póstskipinu;
3. um breytingu á póstgjöldum; 4. um kosningar
til alþingis; 5. um birtingu laga og tilskipana.
Af frumvörpum þingmanna: 6. mál um 3 ölmusur
úr landssjóði handa prestaskólanum; 7. um laun póstafgreiðanda
og brjefhirðingarmanna; 8. um friðun á fuglum; 9.
um breytingu á landskuldargjaldinu á
Vestmannaeyjum; 10. um breytingu á konungsúrskurði 5. okt. 1866 um
Thorchilliisjóðinn (vísað til landshöfðingja); 11. um breytingu á lóðargjöldum í
Reykjavík; 12. um vitagjald af skipum, sem leita til hafnar milli Reykjaness við
Faxaflóa og Horns á Hornströndum; 13. um kvaðir á utanhreppsábúð;
11. um breytingu á yfirdóminum; 15. um stofum dýralæknisembættis; 16.
um kaup á silfurbergsnámunum í Helgustaðafjalli; 17. um einkarjett á
Íslandi.
18. um stofnun lagaskóla; 19. um viðauka við tilskipun 12. febr.
1872 um fiskiveiðar útlendra þjóða (vísað til stjórnarinnar);
20. um eptirlaun handa Hólmfríði Þorvaldsdóttur (ekkju málaflutningsmanns
Jóns
Guðmundssonar); 21. um tilsjón sveitarstjórnarmanna með þeim, sem
þiggja af sveit; 22. um heimild lausakaupmanna til
uppsiglingar á Fjallahöfn í
Þingeyjarsýslu; 23. um löggilding verzlunarstaðar í Þorlákshöfn; 24 um löggilding verzlunarstaðar við Kópaskersvog.
Þau mál, er eigi voru fullrædd á þinginu,
voru: 1. um búsetu fastakaupmanna; 2. um lausaverzlun
lausakaupmanna; 3. um forboð gegn útflutningi á kalksteinum,
silfurbergi, demantsteinum og beinum.
Nokkrar uppástungur, sem fram komu á þingi, voru felldar, en nokkrar teknar aptur.
Þær, sem felldar voru, voru: um notkun silfurbergsnámanna
í Helgustaðafjalli; um samninga um vitagjald; um aðskilnað
bæjarfógetaembættisins í Reykjavík og sýslumannsembættisins í
Gullbringu og Kjósarsýslu.
Þær, sem voru teknar aptur, voru: um endurskoðun
jarðamatsins; um að nema úr gildi konungsúrskurð 18.
sept. 1793 um Gufunesspítala; um framkvæmdarnefnd í fjárkláðamálinu.
Þá gjörðu og nokkrir þingmenn fyrirspurnir um ýms atriði.
Þannig gjörði Jón Sigurðsson, þingmaður Þingeyinga, fyrirspurnir um
nefnd í skattamálin, og um löggjafarvald alþingis í
tilliti til fiskiveiða kringum strendur Íslands; Halldór Friðriksson,
þingmaður Reykvíkinga, um aðskilnað bæjarfógetaembættisins í Reykjavík og
sýslumannsembættisins í Gullbringusýslu, um stjórnarherra Íslands, og um
reikningaviðskipti
Dana og Íslendinga; Benedikt Sveinsson, 1. þingm. Árnesinga,
um sæti ráðherra Íslands í ríkisráði Dana; Sighvatur
Árnason, 1. þingm.
Rangæinga, um aðgjörðir nefndarinnar í landbúnaðarmálinu.
Sumar af fyrirspurnum þessum eru alleptirtektaverðar, einkum þær um reikningaviðskipti
Dana og Íslendinga, og um setu ráðherra Íslands í ríkisráði Dana.
Lýsa þær því
, að þótt þingið að þessu sinni eigi hreyfði við stjórnarmálum, þá mundi það þó eptir rjetti sínum í því efni
; en eigi komu fyrirspurnir þessar fyrir mikið, að því leyti sem fullnægjandi svör upp á þær var ekki að fá.
Enn fremur er þess að geta, að þingið
gjörði ýmsar ályktanir, er sumpart voru afgreiddar til
stjórnarinnar, en sumpart voru viðvíkjandi nefndakosningum.
Af þeim, er gengu til stjórnarinnar, má fyrst
nefna ávörp til konungs frá báðum deildum; þá
gengu og sömu leið ályktanir um skólamálefni landsins,
um skattamál, um gufuskipsferðir meðfram ströndum landsins, um
komustað póstgufuskipsins, um vitabyggingu á
Reykjanesi, um birtingu lagafrumvarpa, um að vísa bænarskrám
um útskýringu sveitarstjórnarlaganna til landshöfðingja, um fjárkláðamálið.
Ályktanir um nefndarkosningar voru viðvíkjandi skólamálum, skattamálum, tollmálum, gufuskipsferðum, lagaskóla og fjárkláðanum.
Að því er snerti skólamál og skattamál landsins,
komst þingið að þeirri niðurstóðu, að í þeim
efnum þyrfti mikilla umbóta, en með því að
þau mál eigi voru nægilega undirbúin, lagði það
til, að settar yrðu nefndir milli þinga til
að undirbúa þau mál betur.
Að því er snerti gufuskipsferðirnar meðfram ströndum landsins,
þá komst þingið að þeirri niðurstöðu, að eigi
væri að svo stöddu nægilegt fje fyrir hendi
til að kosta þær af landssjóði, enda þótt
eigi væri keypt skip til þeirra ferða, heldur
að eins tekið á leigu
.
Leigukostnaðurinn gjörði þingið ráð fyrir að eigi mundi
verða minni on 20,000 kr. árlega, en sá
ekki fært, að landssjóðurinn mundi geta lagt til
meira en 15000 kr. á ári, eða 30,000
kr. á fjárhagstímabilinu.
Í annan stað virtist þinginu hin danska póststjórn eigi fullnægja þeirri skyldu, sem lögð er á ríkissjóðinn með lögum 2. jan.
1871.
Þar er gjört ráð fyrir póstferðum milli Kaupmannahafnar
og Íslands, en póstferðir þessar ná að eins
á einn stað á landinu (Reykjavík
), og þaðan eru aptur engar samgöngur við aðrar hafnir á landinu, nema landveg, og þær mjög ófullkomnar.
Fyrir því fór þingið þess á leit við
konung, að hin danska póststjórn tæki þátt í
kostnaði þeim, er leiddi af gufuskipsferðum meðfram ströndum
landsins, að því leyti sem alþingi eigi veitti
fje til þess.
Ávörp beggja þingdeildanna til konungs voru svar upp á boðskap konungs til þingsins
; vottuðu þau konungi þakklæti og hollustu þings og þjóðar.
En jafnframt var í ávörpunum minnzt á stjórnarmál landsins.
Tóku báðar deildir það fram, að þær væntu
endurbótar á stjórnarskránni, ef reynzlan kynni að sýna,
að henni í sumum greinum væri ábótavant.
(takmörkuninni á fjárforræðinu og ábyrgð landstjórnarinnar).
Enn fremur minntust báðar deildir á það, að
þeim þætti ísjárvert, að ráðherra Íslands væri svo
háður Dönum, að hann þyrfti að víkja úr
sessi fyrir það, að hann eigi væri á
sömu skoðun um dönsk, Íslandi óviðkomandi mál, sem
meiri hluti hinna dönsku þjóðfulltrúa, þótt hann hefði
bæði traust konungs og
Íslendinga í öllum íslenzkum málum.
Þá hefur verið sagt nokkuð af hinu helzta, er gjörðist á alþingi
1875.
Þinginu var slitið 26. ágúst, og hafði það þá staðið yfir í 8 vikur.
Þetta fyrsta löggjafarþing Íslendinga hafði ærið að starfa
sem við var að búast, því að mörgu
þurfti í lag að kippa, en menn voru
bráðlátir eptir bótunum, og bárust því málin svo
mörg að þinginu.
Ef öll frumvörpin til laga, bæði frá stjórn
og þingmönnum, allar uppástungur, ávörp, ályktanir og fyrirspurnir
eru talin sjerstök mál hvert fyrir sig, þá
hafa málin orðið um 80, eins og áður
er á vikið.
En þess er gætandi, að sumt af þessu var samkynja, og því í rauninni sama mál.
Ef talið er eptir því, verða málin raunar
nokkuð færri, en þó má furðu gegna, hve
mörg þau voru eigi að síður, og hve
miklu þingið hefur afkastað á jafnskömmum tíma.
Raunar náðu miig málanna eigi fram að ganga,
en mikið var þó eigi að síður haft
fyrir sumum þeirra, og komust þau langt á
leið í báðum deildum, áður en þau fjellu.
Sum af þingmálunum voru mjög einföld og auðveld
, svo að þau þurftu eigi mikið að
tefja fyrir, en aptur voru mörg vandamál, og
sum mjög svo ógreið og umfangsmikil, eins og
fjárhagsmálið og fjárkláðamálið, er eyddu miklum tíma fyrir
þinginu, hið síðarefnda að öllu leyti til einskis,
sem síðar varð raun á.
Því höfðu margir spáð, að tvískipting þingsins mundi
valda mikilli tímatöf, en þótt svo kunni að
hafa verið að nokkru leyti, þá þótti hún
þó yfir höfuð vel gefast að ýmsu.
Samvinnan milli deildanna gekk að mestu greiðlega, og samkomulagið á þingi var vonum fremur í flestum málum.
Konungur hefur nú (í lok aprílm.
1876) staðfest öll lög alþingis, nema fjárkláðalögin og laxveiðalögin.
Nokkrum ávörpum og ályktunum þingsins hefur þegar verið
gaumur gefínn, og nefndir hafa verið settar eptir
tillögum þess til að undirbúa mál milli þinga.
Með konungsúrskurði 29. okt. var ákveðið, að setja
skyldi 5 manna nefnd til að hugleiða kennslu
og skólamálefni landsins, og semja frumvarp til laga
um skipun þessara mála.
Í nefnd þessa voru skipaðir: byskup landsins Pjetur Pjetursson, prófastur Þórarinn Böðvarsson í
Görðumum, rektor Jón Þorkelsson, doktor Grímur Thomson á Bessastöðum og barnaskólakennari Helgi Helgasen.
Þá um leið var 3 manna nefnd sett
til að semja ný skattalög fyrir landið, og
hugleiða ýms önnur atriði, er standa í sambandi
við þau, og stinga upp á breytingum þar
að lútandi.
Í þessa nefnd voru skipaðir yfirdómari Magnús
Stephensen, yfirkennari Halldór Friðriksson og alþingismaður Jón Sigurðsson á Gautlöndum.
Að því er snerti gufuskipsferðirnar kringum landið, og
vitabygginguna á Reykjanesi, þá tók stjórnin einnig vel
í þau mál, og ráðherra landsins tók þegar
að semja um þau við innanríkisstjórnina og flotastjórn
ríkisins.
Á póstferðunum var gjörð nokkur breyting, bæði sjóferðum og landferðum.
Póstskipinu, er gengur milli Íslands og Danmerkur, er
ætlað að hætta að koma við á Berufirði,
en leggja í þess stað inn á Seyðisfjörð
í 3 miðferðunum
, ef veður og sjór leyfa.
Auk þess var ákveðið, að það á sömu ferðum skyldi fara aukaferð til Stykkishólms fram og aptur.
Breytingarnar á póstgöngunum á landi eru minni háttar.
Hin helzta breyting þar að lútandi er sú,
að vesturlandspósturinn skal fara beina leið milli Reykjavíkur
og Ísafjarðar, en koma eigi við í Stykkishólmi,
heldur skal aukapóstur ganga þangað.
Ráðgjört var og að stofna nýja póstferð um landið á miðjum vetri, einkum til þess að flytja brjef og minni sendingar.
Þá voru gjörðar nokkrar breytingar póstafgreiðslustöðum og brjefhirðingarstöðum
.
Peningabreytingin hefur smátt og smátt verið að komast í kring.
Með auglýsingu fjármálaráðherra ríkisins 24. febr.
voru birt lög um bann gegn því, að
hafa Slesvík-holsteinska spesíumynt sem gjaldgenga peninga frá 1.
jan. 1875, en með tilliti til Íslands var
leyft að taka við þessum peningum í jarðabókarsjóð
landsins allt til 1. ágúst sama ár.
Með tilskipun 24. marz voru einnig innkallaðir allir
smápeningar úr silfri, eiri og kopar, sem hingað
til hafa gjaldgengir verið, allt frá hálfskildingum til
tveggja marka peninga.
Tilskipunin ákvað, að þeir eigi skyldu vera gjaldgengir
frá 1. nóv. 1875, en leyft var, að
þeir mættu á Íslandi vera gjaldgengir, þangað til
6 mánuðir voru liðnir frá því, að tilskipunin
hefði verið þar reglulega birt.
Sökum þess hve ógreiðar samgöngur eru á Íslandi, varð þó að lengja frestinn.
Af hinum gömlu peningum kom allmikið upp í
landinu, og það svo, að furðu þótti gegna,
þegar litið er til peningaeklu þeirrar, sem opt
hefur verið kvartað yfir undanfarin ár.
Af hinum nýslegnu peningum komu aptur talsverðar birgðir til landsins.
Sparisjóðir landsmanna hafa drjúgum aukizt.
Sparisjóðurinn í Reykjavík hækkaði vexti af innstæðu samlagsmanna
úr 3 1/4 af hundraði í 3 9/25
af hundraði frá 11. júní að reikna.
Af opinberum gjöldum var alþingistollurinn ákveðinn 3 aurar
af hverju krónuvirði í jarðarafgjöldum, en jafnaðarsjóðsgjaldið af
hverju gjaldskyldu hundraði 40 aurar í suðuramtinu, 25
aurar í vesturamtinu, og 20 aurar í norður
og austuramtinu.
-
Meðalverð allra meðalverða var eptir verðlagsskránum: alinin.
Í Skaptafellssýslu...... 48,9 aurar
-hinum sýslum suðuramtsins.
.
.
53,9-
-Mýra Snæfellsnes Hnappadals og Dalasýslu 61-
-Barðastrandar og Strandasýslu.
.
58,8-
-Ísafjarðarsýslu og Ísafjarðarkaupstað.
62,9-
-Húnavatns og Skagafjarðarsýslu.
.
59-
-Eyjafjarðar- og Þingeyjars.
og Akureyrarkaupst.
56-
-Múlasýslum báðum..... 57-
Hin nyja sveitarstjórnarskipan er nú að mestu komin á, en þó eru enn óglögg ýms atriði, er þar að lúta.
Hreppanefndir og sýslunefndir voru kosnar árið 1874, en amtsráðin eigi fyr en nú (1875).
Í
amtsráðunum fengu sæti auk amtmanna:
Í suðuramtinu: doktor Grímur Thomsen á Bessastöðum, prófastur
Jón Jónsson á Mosfelli; í vesturamtinu: prófastur Guðmundur
Einarsson á Breiðabólstað, sýslumaður Sigurður Sverrisson; í norður
og austuramtinu: alþingismaður Jón Sigurðsson á Gautlöndum, alþingismaður
Einar Ásmundsson í Nesi.
Af fundum amtsráðanna er ekkert sögulegt að segja.
Störf þeirra lutu helzt að því, er sveitarstjórnarlögin
gjöra ráð fyrir, svo sem að yfirskoða gjörðir
sýslunefnda, rannsaka ástand sjóða þeirra, er ömtunum tilheyra,
og semja áætlanir um gjöld og tekjur þeirra.
Þá gjörðu og amtsráðin ýmsar breytingar á vegum og póstgöngum, að því leyti sem það er á þeirra valdi.
Sjerstaklegt umræðuefni á amtsráðsfundum var fjárkláðamálið, og voru gjörðar ýmsar ráðstafanir þar að lútandi.
Að því er þessar ráðstafanir snertir, er einkum
að geta þess, að samþykkt var, að veita
fje úr jafnaðarsjóðum til kostnaðar við verðina, bæði
með Hvítá í
Borgarfirði, og Hvítá og Brúará í Árnessýslu.
Þess má enn geta, að amtsráð suðuramtsins ákvað,
að hætta skyldi að greiða dýralækni Snorra Jónssyni
laun úr jafnaðarsjóði amtsins svo fljótt sem orðið
gæti.
Ef minnst skal á kirkjuleg efni, þá má þess geta, að byskup landsins vísiteraði í júnímánuði suðurhluta Gullbringusýslu.
Á
synodus, er haldin var 5. júlí í Reykjavík, gjörðist ekkert markvert.
Á
Vestmannaeyjum hefur enn sem stundum fyrri brytt á mormónatrú, en eigi voru mikil brögð að því.
Eptir skýrslu sóknarprestsins á eyjunum voru þar 14 mormónar í júlímánuði af alls 550 manns, sem eiga þar heimili
.
Þá komu og til landsins 2 íslenzkir mormónar úr mormónaríkinu
Utah í Ameríku, og hugðust að boða hjer
trú sína; flökkuðu þeir víðs vegar um suðurland,
en ljetu lítið til sín taka, og varð
ekkert ágengt.
Mormónahjú ein í Vestmannaeyjum, vildu giptast saman, sóttu
til konungs um leyfi til að mega ganga
í borgaralegt hjónaband, með því að þau höfðu
eigi rjett á að fá vígslu þjóðkirkjunnar, en
stjórnarskráin mælir svo fyrir, að enginn megi neins
í missa af borgaralegum rjettindum, sakir trúarbragða sinna.
Þetta leyfi var veitt með konungsúrskurði
25. okt., og var sýslumanninum í Vestmannaeyjum boðið
að vígja hjú þessi saman í þinghúsi lögsagnarumdæmisins
fyrir opnum eyrum í votta viðurvist, og rita
gjörðina í hina venjulegu þingbók.
Með því að engin islenzk lög eru til
um borgaralegt hjónaband, voru reglurnar um vígsluna teknar
eptir dönskum lögum um það efni, 13. apr.
1851, en jafnframt var sýslumanninum boðið að gæta
skyldna þeirra, sem hvíla á prestum, er gipta
hjón, samkvæmt tilskipun 30. apr. 1824.
Þetta hjónaband er hið fyrsta borgaralegt hjónaband á íslandi.
Á embættaskipun landsins varð allmikil breyting.
Þar til er fyrst að telja ráðgjafaskiptin.
Í júnímánuði skipti konungur um ráðuneyti, og varð
þá Klein, Íslands ráðherra, að fara frá stjórninni,
með því að hann var einnig dómsmála eða
lögstjórnarráðherra ríkisins.
Í stað hans skipaði konungur Nellemann, kennara í lögfræði við háskólann í
Kaupmannahöfn, fyrir dómsmálaráðherra og ráðherra Íslands.
Íslendingar kunnu illa ráðgjafaskiptum þessum, með því að
ráðherra sá, sem frá fór, hafði traust þeirra,
ekki sízt í fjárkláðamálinu, er þá var einna
mest áhugamál landsmanna; og yfir höfuð virtist það
mjög óeðlilegt og ósanngjarnt, að Íslandsráðherrann skyldi vera
nokkuð háður þingþrasi Dana, eins og alþingi hafði
látið á sjer skilja, bæði í ávörpum til
konungs og fyrirspurnum til landshöfðingja, svo sem fyr
er á vikið.
Þá var og önnur tilhögun gjörð á landshöfðingjadæminu.
Í stað erindisbrjefs þess, er landshöfðingja var sett
29. júní 1872, var nú gefin út auglýsing
um verksvið landshöfðingja, 22. febrúar.
Verksvið það, er honum með þessari auglýsingu er
markað, er að miklu leyti hið sama sem
hann áður hafði eptir erindisbrjefinu, nema að því
leyti sem breytingar þær, er síðan eru orðnar
á stjórnarhag og löggjöf landsins, gefa tilefni til
að breyta störfum hans
.
Sjerstaklega er það athugandi, að veitingarvaldið á prestaköllum
er tekið frá stiptsyfirvöldunum og fengið í hendur
landshöfðingja, svo að hann veitir hjer eptir, eptir
tillögum byskups, öll þau prestaköll, er konungur eigi
sjálfur veitir.
Engin breyting varð á amtmanna, sýslumanna og dómaraembættum.
Þó varð sú nýbreytni, að landshöfðinginn skipaði 9. sept.
Jón ritara
Jónsson til að gegna um haustið og veturinn
eptir störfum þeim viðvíkjandi uppræting fjárkláðans í suðurhluta
Gullbringusýslu og í Selvogshreppi og úthluta Ölfushrepps í
Árnessýslu, sem annars bera undir hlutaðeigandi sýslumann; og
13. okt. rýmkaði landshöfðinginn svæði það, er ritarinn
var þannig settur yfir, með því einnig að
gjöra hann að lögreglustjóra í kláðamálinu í Álptanes
og Seltjamameshreppum í Gullbringusýslu,
Reykjavík, Kjósarsýslu og öllum þeim hreppum í Árnessýslu, sem eru fyrir utan
Hvítá.
28. júlí lengdi landshöfðinginn embættistíma fyrrum yfirdómara
Benedikts Sveinssonar sem setts sýslumanns í Þingeyjarsýslu til fardaga 1876.
Nýir prófastar voru skipaðir
: Eiríkur Kúld á Helgafelli fyrir
Snæfellsnessýslu 26. jan. og Vigfús Sigurðsson á Sauðanesi fyrir
Norður-Þingeyjarsýslu 23. marz
.
Þessi prestaköll voru veitt á árinu: Borg á Mýrum 11. janúar
Guðmundi Bjarnasyni, presti á Melum í Borgarfjarðarsýslu; Fagranes
15. febrúar Ólafi Ólafssyni, fyrrum presti að Hvammi í Skagafirði;
Melar 9. marz
Helga Sigurðssyni, presti að Setbergi; Torfastaðir í
Árnessýslu s. d. Jakobi Björnssyni, presti að Staðarhrauni; Þönglabakki
17. apríl Jóni Reykjalín, presti á Svalbarði; Setberg 24. apríl Bjarna
Sigvaldasyni, presti á Lundi í Borgarfirði, og aptur 8. maí Þorvaldi
Jónssyni, aðstoðarpresti að Gilsbakka; Meðallandsþing (og Ásar í
Skaptártungu um 3 ár) 26. apríl kandídat Brynjólfi Jónssyni; Nesþing
5. maí Jens Vigfússyni Hjaltalín, settum presti; Ögurþinga 8. maí Páli
Einarssyni Sívertsen, presti á Söndum í Dýrafirði; Stokkseyri 25.
maí Brynjólfi Jónssyni, presti í Vestmannaeyjum, og aptur 14. ágúst Jóni
Björnssyni, presti í Hítarnesi; Hestþing 16. júní Páli
Ólafssyni, aðstoðarpresti á Melstað; Hvammur í Skagafirði 12.
júlí Ísleifi Einarssyni, presti á Bergstöðum; Staður í
Steingrímsfirði 22. júlí Bjarna
Sigvaldasyni, presti á Lundi; Vestmannaeyjar 14. ágúst prestinum þar,
Brynjólfi Jónssyni; Kálfafell á Síðu 31. ágúst kandídat Sveini
Eiríkssyni; Stærri-Árskógur s. d. kandídat Tómasi
Hallgrímssyni;
Lundur í Borgarfirði 3. sept. kandídat Oddi Gíslasyni; Hítarnesþing 19.
okt.
Snorra Jónssyni Norðfjörð, presti í Reynisþingum;
Þóroddsstaður 25. nóv. kandídat Stefáni Jónssyni.
-Aðstoðarprestur að
Útskálum var skipaður kandídat Brynjólfur Gunnarsson.
Á skipun prestakallanna var gjör lítil breyting.
Skálholtssókn, er heyrt hefur til Torfastaðaprestakalli, var 1. maí lögð til
Ólafsvallaprestakalls fyrst um sinn, og s. d. var Úthlíðarsókn í
Miðdalsprestakalli aptur lögð til Torfastaðaprestakalls.
Með konungsúrskurði
11. ágúst voru Hítardals og Staðarhrauns prestaköll sameinuð
í eitt prestakall, og er prestinum ætlað að
búa á Staðarhrauni; 2 af kirkjujörðum Hítardals leggjast
til Ingjaldshólsþinga.
Hið sameinaða Hítardals og Staðarhraunsprestakall er þá metið 2471 kr. 95 aura, en
Ingjaldshólsþing 966 kr. 12 aurar.
Vígðir til presta voru: kandídatarnir Jón Jónsson, Magnús
Jósefsson, Stefán Halldórsson og Brynjólfur Jónsson 9. maí, kandídatarnir
Tómas Hallgrímsson og Sveinn Eiríksson 5. sept, og kandídatarnir Oddur
Gíslason og Brynjólfur Gunnarsson 28. nóv.
Kennaraembætti við latínuskólann í Reykjavík var 10. sept.
veitt kand. mag.
Benedikt Gröndal, er þar var fyr settur kennari.
13. nóv.
var aptur prestaskólakennara Hannesi Árnasyni veitt lausn frá
kennarastörfum hans við latínuskólann, með því skilyrði, að
þessum kennarastörfum yrði gegnt af öðrum kennara án
sjerstakar borgunar.
Um hina nýju læknaskipun hefur áður verið getið, þar sem sagt var frá alþingi.
Einn nýr læknir var settur í embætti á árinu: kandídat
Þorvarður Andresson Kjerúlf í læknisumdæmið í Húnavatnssýslu (fyrir vestan Blöndu).
Heiðursmerki voru færri veitt en árið áður.
Einn maður var sæmdur heiðursmerki dannebrogsmanna, Níels Sigurðsson, fyrverandi póstur.
Eyjólfur bóndi Sigurðsson á, Horni í Austur-Skaftafellssýslu fjekk frá
Frakkastjórn heiðurspening úr gulli fyrir að hafa tekið vel á móti frakkneskum skipbrotsmönnum vorið 1873.
Heiðursgjafir ur styrktarsjóði Kristjáns konungs 9. í minningu
þúsundárahátíðar Íslands, veitti landshöfðinginn 31. ágúst sýslunefndarmanni Eggert
Helgasyni Helguhvammi í Húnavatnssýslu 200 kr., og bóndanum
Símoni Sigurðssyni á Kvikstöðum í Borgarfjarðarsýslu 120 kr.,
báðum fyrir framúrskarandi jarðabætur.
Af dómsmálum er eigi margt að segja.
Þess er getið í frjettunum árið 1873, að
Jón Ólafsson, þá verandi ritstjóri blaðsins Göngu-Hrólfs, var
dæmdur sekur við hjeraðsdómi í 3 meiðyrðamálum við
Hilmar Finsen landshöfðingja, í einu í 200 rd.
sekt, í öðru í 6 mánaða fangelsi, og í hinu þriðja í eins árs fangelsi.
Jón fór þá til Ameríku, áður en dómum þessum var fullnægt.
Nú kom Jón aptur, og átti þá að
taka til óspilltra mála og fullnægja dómunum, en
hann fjekk leyfi til að áfrýja þeim til
yfirrjettar.
En eigi varð þó meira úr þessu að svo komnu, því að Jón fór burt aptur.
Í landsyfirrjetti voru á árinu alls dæmd 22 mál.
Af þeim voru 7 einkamál, en 14 sakamál
, og eitt opinbert lögreglumál.
Meðal einkamálanna var 2 vísað frá yfirdómi, og 2 frá undirrjetti
, en í 3 kveðinn upp fullnaðardómur.
Eitt af þeim var milli
Miklaholtskirkju og Arnarstapaumboðs út af selveri, annað milli kaupmanns í
Liverpool og Magnúsar bónda Jónssonar í Bráðræði út
af saltfarmi, og hið þriðja milli Egils kaupmanns
Egilssonar í Reykjavík og hinnar íslenzku samlagsverzlunar í
Björgvin út af verzlunarviðskiptum.
Meðal sakamálanna var 2 vísað frá yfirdómi, en í 12 var kveðinn upp fullnaðardómur.
Af þessum 12 málum voru 5 þjófnaðarmál, 1
nauðgunarmál, 1 út af dularfæðingu og barnsmorði, 2
út af ólögmætri meðferð á fundnum fjármunum, 1
út af ofbeldi við hreppstjóra, 1 út af
skammaryrðum við hreppstjóra, og 1 út af illri
meðferð á skepnum.
Í hæstarjetti var nú loksins dæmt hið mikla laxveiðamál eða
Elliðaármál milli Benedikts yfirdómara Sveinssonar og Thomsens kaupmanns.
Landsyfirrjettardómsins hefur áður verið getið í frjettunum (1871), en nei var hann staðfestur og vann Thomsen málið.
Atvinnuvegir.
Veðuráttufar á Íslandi 1875 var yfir höfuð að
tala eitthvert hið bezta, vera verið hefur á
þessari öld, og það nokkurn veginn jafnmilt allt
árið í kring.
Veturinn var þó fyrir sitt leyti mildastur og var hann næsta ólíkur vetrinum á undan
; þann vetur kölluðu gamlir menn harðastan hafa verið í sinni tíð, en þennan vetur kváðu margir hinn blíðasta í manna minnum
.
Þó var veðurfar nokkuð mismunandi eptir landslegu og landsháttum.
Á suðurlandi var allra mildast.
Í sjávarsveitum þar voru að sögn einir 8 frostdagar á vetrinum allt frá nýári, og meðalfrost aldrei meira en 8 stig (R).
Á norðurlandi var nokkru kaldara, en þó eigi að mun, enda voru nú hafísar engir.
Þó að hlýviðri væru, var úrkoma jafnan fremur lítil.
Mestur snjór fjell á austurlandi, en mestar rigningar voru í Skaptafellssýslu.
Vorið var að sínu leyti hin kaldasta árstíð.
Þó voru blíðviðri mikil framan af vorinu nokkuð fram yfir sumarmál, en þá tók að kólna og snúast til hrakviðra og rigninga.
Í miðjum maímánuði gjörði kuldakast með hretum og
hríðum á norðurlandi og Vestfjörðum, og aptur annað
enn meira í lok mánaðarins; urðu þá skip
víða norðanlands fyrir hrakningum, og 3 þilskip týndust.
Upp frá því snerist aptur til batnaðar.
Sumarið var milt og hægviðrasamt víðast.
Á suðurlandi voru opt molluveður, þerrilítið en rigningalítið.
10. júlí gjörði í ofanverðum
Byskupstungnnt dæmafáa haglhríð í hitaveðri.
Haglkornin vott á stærð við titlingsegg, og mörg 3 föst samadi.
Á 2 stundum huldu þau alla jörð, svo að varla sá í gras, og var fönnin svo hörð, að varla markaði spor.
Hríðinni fylgdi ofsastormur með ógurlegum þrumum og eldingum, og töldu menn allt að 100.
Hríðin stóð í 3 stundir.
Ekki kom hún yfir nema lítið svæði, en gjörði þar talsverðar skemmdir.
Kál barðist niður í görðum, gras sligaðist og brotnaði, lauf barðist af skógum o.
fl.
Á vesturlandi var veðurátt nokkuð óstöðugri.
Á norðurlandi og austurlandi voru miklir þurrkar og hitar meiri hluta sumars, einkum framan af.
Vart varð við hafís fyrir
Ströndum vestur um sumarið, en hann hvarf bráðum aptur.
Um haustið var víða óstöðug veðurátt framan af.
Snemma í október gjörði hríðaráfelli víða um land með nokkurri fannkomu, en brátt blíðkaði aptur.
Þó var á vesturlandi víða kalsasamt og hryðjusamt allt til ársloka.
Á
suðurlandi voru lengstum þíður og rosar um haustið
og fyrri hluta vetrar, en á norðurlandi og
austtiilandi voru lengstum stillingar og blíðviðri.
Heyskapurinn varð víða um land í góðu meðallagi.
Gróðurinn kom mjög snemma eptir hinn góða vetur, og um sumarmál var jörð víða orðin svo gróin sem endranær um fardaga.
En þá komu vorkuldarnir, og kipptu úr grasvextinum,
svo að í sláttarbyrjun var hann eigi meiri
en í meðallagi í flestum sveitum.
Þó voru tún, einkum á suðurlandi, betur sprottin en í meðalári, en útengi miður
, einkum mýrar og votlendi.
Lakastur grasvöxtur var yfir höfuð á vesturlandi, og þar varð nýting einnig að tiltölu lakari en annars staðar.
Þó að þerrilítið væri á suðurlandi, nýttist heyskapur þar vel, helzt til sveita, en nokkru miður við sjávarsíðu.
Á
norðurlandi og austurlandi varð nýting bezt.
Heybirgðir manna að haustinu urðu víðast allgóðar, með
þvó líka að talsverðar heyfyrningar höfðu orðið hjá
flestum eptir veturinn áður.
Af heyafla Austfirðinga í öskusveitunum er áður sagt, þar sem skýrt var frá afleiðingunum af eldgosunum.
-Þess má geta hjer, að við slátt hafa
nú mjög tekið að tíðkast nýir ljáir útlendir,
einkum frá Skotlandi, og hafa þeir þótt bitbetri
en hinir venjulegu innlendu ljáir, og þar að
auk hafa þeir sparað tímatöf og kolaeyðslu, með
því að þá þarf eigi að dengja.
Jarðyrkjumaður Torfi Bjarnason hefur fundið upp nýtt lag á ljáum þessum og tekið einkaleyfi upp á þá.
Útbreiddust þeir víða um land næstliðíð ár.
Mörgum þóttu þeir reynast ótraustir þannig lagaðir
, en að öðru leyti góðir.
Af jarðræktinni er að öðru leyti lítið að segja.
Jarðabætur hafa talsvert aukizt á sama hátt og fyr, með túnasljettun
, túngarðahleðslu, áburðaraukningar, og einkum vatnsveitingum.
Jarðabótafjelag landsmanna hafa nokkuð eflzt og starfað venju fremur.
Búnaðarfjelag suðuramtsins hefur átt góðan þátt í ýmsum
jarðabótum; álit þess hefur aukizt, og tala fjelagsmanna
farið fjölgandi.
Búfræðingur Sveinn Sveinsson hefur víða ferðazt um sunnanlands og veitt bændum tilsögn í búnaðarháttum.
Fjárrækt landsmanna miðar minna áfram en jarðræktinni, þó að framfarirnar þar sjeu engan veginn miklar.
Fjenaðarhöld manna voru í bezta lagi um vorið,
en það má öllu fremur þakka hinu ágæta
tíðarfari en fyrirhyggju manna með ásetning fjenaður á
hey, þó að nokkrar bætur virðist hafa orðið
í þeim efnum.
Fje fór vel úr ull.
Sauðburður gekk í meðallagi.
Málnyta var í lakara lagi.
Fjárheimtur urðu allgóðar víðast, og fjárskaðar litlir.
Sláturfje reyndist yfir höfuð vel, í góðu meðallagi að mör
, en í bezta lagi á hold.
Beztan skurð var getið um við Mývatn og í Breiðafjarðareyjum.
En þótt fátt sje að segja af fjárræktinni
og öðru, er þar til heyrir, þá má
aptur margt segja af fjárkláðanum, og gæti þar
af orðið löng saga og leiðinleg.
En hjer skal fljótt yfir sögu fara.
Á svæðinu á milli Hvítár í Borgarfirði að vestan og Hvítár (Ölfusár) og Brúarár í
Árnessýslu að austan var meiri eða minni kláði um veturinn
, og þótt hann sums staðar yrði bældur
niður um stund, þá kom hann óðara upp
aptur, stundum á sama stað, stunduim á öðrum
stöðum.
Allt þetta svæði var því í heild sinni
grunað um kláða, og stóð íbúum nálægra sveita
hin mesta ógn af því, að hann kynni
að breiðast út til þeirra að sumrinu
.
Að vestan lá allt vesturamtið opið fyrir kláðanum,
að undanskilum Vestfjörðum, og svo vesturhluti norðuramtsins, en
að austan einkum austurhluti
Árnessýslu og Rangárvallasýslu, Nú tóku menn í sveitum
báðum megin við hið kláðagrunaða svæði að hefja
samtök til að varna útbreiðslu kláðans að sumrinu,
en það ætluðu þeir alþingi, er kæmi saman
um sumarið, að finna ráð til að útrýma
honum algjörlega um haustið.
Borgfirðingar, Mýramenn,
Dalamenn og Norðlingar nokkrir áttu fund með sjer
í Borgarfirði, og afrjeðu að setja vörð úr
Botnsvogum upp til fjalla, en skera fyrir kláðann,
hvar sem hann kynni að koma upp í
Borgarfirði milli Botnsvoga og
Hvítár, og hafa þar stranga heimagæzlu um sumarið.
En þetta ráð fyrirfórst að nokkru leyti, því
að eigi gat orðið grunlaust um kláða á
þessu sviði, og varð það úr, að vörður
var settur með Hvítá í Borgarfirði; var hann
settur af amtmanni og að nokkru leyti kostaður
af almenningi.
En auk þess settu Borgfirðingar einnig vörð úr Botnsvogum á sinn kostnað, með því að þeir hugðust kláðalausir fyrir sumarið.
Í annan stað hjeldu
Árnesingar og Rangæingar fundi með sjer og ákváðu vörð meðfram Hvítá (Ölfusá
) og Brúará úr fjöllum í sjó fram, og fengu þeir því áorkað, að amtmaður skipaði vörðinn á þessari línu.
Verðir þessir voru þjettskipaðir og vandað til þeirra sem varð, enda komu þeir að tilætluðum notum, nema
Botnsvogavörðurinn, því að kláði kom upp um haustið í Borgarfirði.
Margt kláðasjúkt fje sótti á verðina, einkum þann
að austanverðu, og var þar margt slíkt fje,
einkum úr suðurhluta Gullbringusýslu, handsamað og drepið.
Nokkrar kindur náðu þó að sleppa yfir verðina, en til allrar hamingju voru þær kláðalausar
, og varð eigi mein að því.
Kláðinn komst því eigi út yfir sín fyrri
takmörk að þessu sinni, en hefðu eigi verðirnir
verið, virðist efalaust, að hann hefði dreifzt út
yfir fleiri sýslur.
Þá var og rekstrarbann lagt á hinar stærstu ár í grend við kláðasviðið
, en bæði var nokkuð úr því dregið
af hálfu yfirvaldanna, og þar að auk var
út af því brugðið, en þó eigi svo,
að til skaða kæmi.
Þetta voru þær ráðstafanir, sem gjörðar voru til
að varna útbreiðslu kláðans, og mátti kalla, að
þær yrðu að góðu; en ver fóru tilraunir
þær, er gjörðar voru til þess að útrýma
honum.
Eins og að undanförnu var verið að smábaða
hjer og hvar, þar sem kláði kom upp,
en kláðinn fór á undan í flæmingi, og
lækningamennirnir á eptir.
En það sáu margir, að ekki dugði mikið
slíkur eltingaleikur, og það því síður sem hann
hafði staðið í nærfellt 20 ár, og ekki
áunnizt það, sem til var ætlazt, að yfirbuga
kláðann.
Var það auðsætt, að hjer þurfti alvarlegri ráða, ef ætti að útrýma honum
.
Norðlendingar voru hjer hvatir til framgöngu sem optar, og rituðu ráðherra
Íslands, sem þá var, og báðu hann að gjöra nú gangskör að því að vinna á kláðanum.
Ráðherrann svaraði vel máli þeirra, og fal landshöfðingja
að gjöra ýmsar ráðstafanir til bráðabirgða, en að
öðru leyti skaut hann málinu til alþingis, ef
með þyrfti.
Öll von manna í þessu var nú þar
sem þingið var, og rituðu menn úr mörgum
hjeruðum bænarskrár til þingsins þar að lútandi, og
skoruðu fastlega á þingmenn, að neyta nú löggjafarvaldsins
og semja nú lög, sem dygðu.
En hjer risu mótspyrnur, er eigi varð við ráðið.
Frá því er áðar sagt, hversu óhappalega tókst til með málið á alþingi, og hve hraparleg afdrif málið fjekk að lokum.
Nú stóð þá enn allt við sama, og einkis var framar að vænta úr þeirri átt.
Landshöfðinginn og yfirvöldin hjeldu nú áfram að beita hinum eldri kláðalögum
, og voru nú fyrirskipaðar skoðanir, baðanir og
þess konar ráðstafanir, sem tíðkaðar hafa verið að
undanförnu, og enn frenur var bannað að setja
meira fje á en hús og hey væri
fyrir, en eins fór sem fyr, að sumum
þessun skipunum var sljólega fylgt, og sumpart alls
ekki skeytt, enda var eigi í öllu unnt
að fara eptir þeim, því að þegar átti
að fara að baða, þá vantaði baðmeðulin, og
varð fyrst að fá þau erlendis; á meðan
björguðust sumir við ýmiss konar kák, en sumir
við alls ekkert.
Loks komu meðulin, og átti þá til skarar að skríða; en hætt var við, að sækja mundi í sama horf, og allt verða til einskis.
Tók landshöfðingi þá það happaráð, meðfram eptir tillögum
amtmanns, að setja nýjan lögreglustjóra í kláðamálinu, og
fjekk honum síðan öll umráð þessa máls á
öllu kláðasvæðinu fyrir sunnan
Botnsvoga, að því leyti sem þau heyra undir sýslumann.
Til þessa starfa kvaddi landshöfðingi ritara sinn, Jón Jónsson, einbeittan mann og ötulan.
Tók hann þegar að ferðast fram og aptur
um hjerað sitt, og gekk ríkt eptir, að
fylgt væri ráðstöfunum yfirvaldanna, að því leyti sem
unnt var; varð honum að mun meira ágengt
en að undanförnu hafði orðið, en svæði það,
er hann hafði til umráða, var svo stórt,
að enn gátu margir undan skotizt.
Tók hann það þá til bragðs, sem margir höfðu lengi þráð, en það var það, að hann fjekk fram niðurskurðarsamtök í suðurhluta
Gullbringusýslu, sem var hættulegasti hluti kláðasvæðisins, og lengi hefur verið grunaður um að hafa geymt kláða undanfarin ár.
Þessa niðurskurðarsamþykkt ljet hann gjöra fyrir rjetti, svo að eigi varð með góðu hægt að rjúfa hana.
Þó gjörðu 2 bændur á svæði þessu sig
líklega til að rjúfa samþykktina, en lögreglustjórinn ljet
taka fje þeirra með valdi og lóga því.
Nú var alhreinsaður versti hluti kláðasvæðisins, svo að
þaðan var eigi lengur neitt að óttast um
sinn, er þar var sauðlaust orðið.
En annars staðar lifði þó kláðinn eptir.
Þá tók lögreglustjórinn það ráð, að fá menn
til að lofa að allæknað fyrir vissan dag,
en skera ella; tókst það á sumum stóðum,
og varð að góðu, en sums staðar varð
engu við komið nema hinum venjulegu lækningatilraunum, en
þær urðu erviðar
, þar sem fje var margt, og því ekki var fækkað.
Skerpti lögreglustjórinn þá skipanir sínar, bauð stranga heimagæzlu
, skoðanir og baðanir, setti skoðunarmenn, umsjónarmenn og
baðstjóra og annað þess konar, en þessum skipunum
var misjafnlega fylgt; og þrátt fyrir fylgi lögreglustjórans
og atorku, var kláðinn enn óupprættur um árslok,
og var öðru hverju að koma upp aptur
og aptur víða á hinu gamla kláðasvæði.
Enn einu sinni urðu þá spár og loforð
lækningamanna og sumra yfirvalda, um að útrýma kláðanum
á yfirstandandi ári, allsendis að engu.
Hversu sem skipast framvegis, verður þó framhald kláðasögunnar að koma síðar.
-Bráðafár á sauðfje gjörði víða mikið tjón um haustið, einkum í Kjós, Borgarfirði, á
Mýrum og í Skagafirði.
-Bráðafaraldur á nautgripum gjörði og enn vart við sig; þannig gjöreyddust kýr a bæ einum í Flóa.
Æðarvarp misheppnaðist víða um vorið, og dúntekja var í minna lagi.
Aflabrögð af sjó voru ærið misjöfn, en þó mátti kalla þau allgóð, er á allt er litið.
Í Faxaflóa fór þegar að fiskast eptir nýár, einkum við sunnanverðan flóann.
Alla vetrarvertíðina var þar hinn bezti fiskiafli; því
nær sem ekkert aflaðist þó í net, en
því nær allt á færi; fiskurinn var fremur
smár og magur, en mergðin bætti það upp
og urðu hlutir í hæsta lagi.
Varð að þessu hin bezta björg, en mjög
spillti það til, að kaupstaðir voru því nær
saltlausir, en illa gekk að herða fiskinn sökum
óþerra og votviðra, og varð því nokkuð af
fiskinum eigi gjaldgeng vara, og ljelegt búsílag.
Austur með landi, í Grindavík og Selvogi aflaðist aptur lítið.
Á Eyrarbakka var afli góður, nokkur í Landeyjum, lítill í
Skaptafellssýslu og því nær enginn í Vestmannaeyjum.
Á vorvertíðinni aflaðist lítið í flestum veiðistöðum sunnanlands, og um sumarið og haustið var þar því nær fiskilaust.
Undir Jökli aflaðist allvel um vetrarvertíðina, og nokkuð aptur að áliðnu sumri, þegar róa gaf.
Kringum Breiðafjörð var góður afli um veturinn, en lítill um sumarið og haustið
.
Við Ísafjarðardjúp aflaðist vel um tíma á vetrarvertíðinni, en lítið aðra hluta árs.
Kringum Húnaflóa og víða annars staðar fyrir norðan
land var góður afli eptir nýárið, en minna
síðan þangað til aptur að áliðnu sumri og
um haustið, að þar aflaðist víða einkar vel.
Á Austfjörðum var aflasælt flesta tíma árs, einkum fyrri hluta sumars.
Síldarveiði var allgóð á Seyðisfirði um sumarið.
Mikið síldarhlaup kom einnig Hrútafjörð um sumarið, en
með því að það var þar óvenjulegt, var
þar lítill viðbúnaður, svo að fyrir þá sök
varð happið minna en ella.
-Hákallsafli á þilskipum var allgóður allt í kring um land, þar sem hann var stundaður að mun.
-Selveiði var víða lítil; þó aflaðist talsvert af sel á Breiðafirði um haustið.
-Lax og silungsveiði í ám og vötnum var sögð í meðallagi.
-Rekar urðu því nær engir.
-
Erlendir fiskimenn voru að vanda kring um landið, og aflaðist þeim vel.
-Í orð komst að stofna íslenzkt fiskifjelag við
Faxaflóa, en með því að eigi fengust nógu
margir til að ganga í það, þá fórst
það ráð fyrir.
Verzlunin virðist að hafa verið landsmönnum nokkru hagstæðari þetta ár en árið áður, en þó var hún eigi sem hagfelldust.
Siglingar til landsins gengu hið greiðasta því nær allt árið, og varð enginn farartálmi að ísnum, og lítill af andviðrum.
Eitt skip með saltfarm og fleira strandaði á
Eyrarbakka um haustið, en með því þá varð
eigi náð öðru skipi í bráð, varð að
því allmikill bagi.
Vörumagn landsmanna var fullkomlega í meðallagi, landvaran lík því að undanförnu, en sjóvara víða að mun meiri
.
En þrátt fyrir það að siglingar gengu svo
vel og venju fremur var nokkuð fyrir útlendar
vörur að láta, þá birgðu kaupmenn þó illa
kaupstaðina, og víða var kvartað undan því, að
skortur væri á ýmsum nauðsynjavörum nema meðan stóð
á hálestum
.
Um hið mikla saltleysi syðra, er kom sjer svo bagalega, þá er fór að aflast um veturinn, er áður getið.
Víða var og skortur á matbjörg í kaupstöðum, er varð einkum tilfinnanlegt á þeim stöðum og þeim tímum, er eigi fiskaðist.
Vöruskort þenna kenna kaupmenn skuldum landsmanna
, og er eðlilegt, að hann meðfram hafi
komið af því, en aðrir telja það aðalorsökina,
hve lítið afl og fjör er í verzluninni
yfir höfuð.
Að því er verðlag á vörum snertir, þá var það að öllu samtöldu nokkuð áþekkt og árið áður.
Af innlendum vörum hafði aðallandvaran (ull) heldur hækkað í verði, en aðalsjóvaran (fiskur) heldur lækkað.
Af útlendum vörum hafði aðalvaran (korn) heldur lækkað.
Verðlagið var í Reykjavík á hálestum hjer um
bil þannig á þessum vörutegundum: hvít ull 1
kr. pundið, mislit ull 75 aurar pundið
, tólg 37 aurar pundið, saltfiskur
40 kr. skippundið, harður fiskur 50 kr. skippundið, lýsi 40-44 kr.
tunnan;-rúgur 20 kr. tunnan, bankabygg 30-32 kr. tunnan, baunir 28
-30 kr. tunnan, grjón 30-36 kr. tunnan, brennivín
66-70 aurar potturinn, neftóbak 1 kr. 35 aurar
pundið, munntóbak 2 kr. pundið, kaffi 1 kr.
pundið, sykur 50 aurar pundið, salt allt að
6 kr. tunnan, steinkol allt að 5 kr.
tunnan, 12 feta málsborð 14 kr.
Verðlag á öðrum verzlunarstöðum var þessu nokkuð líkt
um þann tíma árs, en þó allvíða nokkuð
betra landsmönnum, einkum í verzlunarfjelögunum, og á þeim
stöðum, þar sem þau hafa nokkurn krapt til
muna, svo að þau hafa áhrif á verðlagið.
Á haustlestum var verðlagið nokkru lakara.
Fjártaka í kaupstöðum um haustið var víða allmikil.
Á suðurlandi hepti raunar rekstrarbannið ánum fjársölu úr
sumum sveitum, en aptur á mót varð fjársalan
þeim mun meiri úr sveitunum á kláðasvæðinu, er
sumar gjörfelldu fjenað sinn, en sumar fækkuðu fje
venju fremur sökum kláðans.
Sölufje var í allgóðu verði framan af hausti, en fjell óðum þá er mikið fór að berast að verzlununum.
Verzlunarfjelögin innlendu hafa sífellt verið að eflast, einkum hin stærstu.
Gránufjelagið, er verzlar mest fyrir norðan og austan land, hefur nú keypt þar nokkra verzlunarstaði, og náð allmiklum þroska.
Fjelagið hafði þetta ár mörg skip í förum, og er svo sagt, að það hafi flutt vörur út úr landinu fyrir 300,000 kr.
Verzlun þess gekk yfir höfuð greiðlega; efnahagur þess
og álit hefur enn farið vaxandi, og fjelagshlutir
fjölgað, Annað hið mesta af fjelögum þessum er
fjelagsverzlunin við Húnaflóa.
Fjelag þetta var orðið svo yfirgripsmikið, og stjórn þess svo ervið og kostnaðarsöm, að ráðið var að skipta því í tvö fjelög.
Í því skini hjeldu Skagfirðingar, Húnvetningar, Strandamenn,
Mýramenn og Borgfirðingar, er allir áttu hlut að máli, fund með sjer í febrúarmánuði að Stóruborg í Húnavatnssýslu.
Komu þeir sjer saman um, að gjöra 2 fjelögin úr einu
, og skyldi skiptingin verða um miðja
Húnavatnssýslu.
Höfuðstóll fjelagsins skiptist með þessum hætti í 2 jafna parta, og fjekk hvort hinna nýju fjelaga sinn helming.
Hið vestara fjelagið hafði aðalstöð sína á Borðeyri, og var við það kennt og nefnt Borðeyrarfjelag.
Eystra fjelagið hafði þar á mót einkum verzlun við Grafarós og á
Sauðárkrók; er það nefnt Grafarósfjelag.
Hvortveggja fjelögin breyttu fjelagsskipun þeirri, er áður var,
sömdu sjer ný fjelagslög og komu á annan
hátt fyrir stjórn sinni.
Fjelagsskipting þessi hefur verið talin einkar haganleg fyrir
hlutaðeigendur, og síðan hún varð, hafa fjelögin mjög
eflzt að efnum og verzlunarkrapti; hlutir í verzlununum
hafa stórum fjölgað, og sumpart hafa ýmsir efnamenn
gengið í ábyrgð fyrir lánum fjelögunum til eflingar.
Fjelög þessi, ásamt fjelögum Breiðfirðinga og Eyhreppinga, fengu sjer um haustið gufuskip til milliflutninga.
Skipið var frá Björgvin í
Noregi, og kom þaðan hlaðið af alls konar vörum; það kom við á
Grafarósi, Borðeyri, Flatey og Stykkishólmi.
Síðan fór það til Englands með sauði og hesta, en kom aptur á hinar sömu hafnir til að taka kjöt.
Haustverslunin var hin fjörugasta á þessum stöðum, og fjártaka afarmikil.
Verðið á kjöti var 14-18 aurar pundið, á mör 28 aurar pundið, en gæran var
2-3 kr.
Fullorðinn sauður var að jafnaði 18 kr., en hestur 100 kr.-
Verzlunarfjelög Sunnlendinga voru með miklu minna fjöri, enda hafa þau afl miklu minna.
Hrossaverslunin við Englendinga tókst nú aptur upp, og varð allmikil.
Hestamarkaðir voru haldnir víða, einkum í Rangárvallasýslu,
Árnessýslu og Borgarfirði syðra, og í Húnavatnssýslu, Skagafirði og
Eyjafirði nyrðra, Hestarnir seldust til jafnaðar frá 70 til 100 kr. hver.
Frá
Reykjavík einni voru flutt utan nálægt 1000 hrossa fyrir hjer um bil
80,000 kr.
Talið er, að alls hafi komið inn í landið fyrir hesta talsvert á annað hundrað þúsund króna.
Til framfara í iðnaði má telja nýja prjónavel, er Ólafur bóndi Sigurðsson í Ási í Hegranesi útvegaði.
Með henni mátti vinna margfalt við það, sem venjulega er gjört, og þótti hún gefa mikinn ágóða.
Á hina nýju ljái er áður minnzt.
Af námum er enn fátt að segja.
Lock, er tekið hefur brennisteinsnámurnar við Mývatn á
leigu, sendi nú menn til að skoða þær
og gjöra áætlun um arðsvonina af þeim; er
svo sagt, að þeir hafi látið líklega með,
að það mundi borga sig að vinna námur
þessar, en eigi hefur að öðru leyti frjetzt
af skoðun þeirra, og eigi hefur enn verið
byrjað að vinna þær.
Við brennisteinsnámurnar í Krísivík, postulínsnámurnar á
Reykjanesi, kalknámuna í Esjunni og kolanámuna á Hreðavatni í Mýrasýslu hefur því nær ekkert verið gjört.
Á Grímsey í Steingrímsfirði hafa fundizt merkileg jarðlög;
þóttu líkur til, að undir þeim mundi vera
steinkolalag, en eigi varð það að svo stöddu
kannað til hlítar
með því að eigi voru nóg verkfæri til þess fyrir hendi.
Atvinnuvegir landsmanna virðast yfir höfuð að tala hafa gengið í meðallagi næstliðið ár.
Þó hefur stórkostlegur atvinnuhnekkir orðið sums staðar, eins
og sagt hefur verið hjer að framan, þar
sem skýrt var frá afleiðingum öskufallsins á Austfjörðum
og fjárkláðanum á Suðurlandi.
Þótt þessi tvö áfelli sjeu hvort öðru ólík,
eru þau þó í því lík, að þau
hafa hvortveggja kostað landsmenn ógrynni fjár og spillt
velmegun fjölda manna svo mjög, að eigi er
unnt til verðs að
meta.
Á nokkrum öðrum stöðum varð og hnekkir á atvinnu manna, þar sem verzlunin var erviðust eða brást heyskapur eða fiskiafli.
Þó hefur hvergi heyrzt getið um hallæri, nema
á Vestmannaeyjum; þar horfði um hríð til hallæris,
sökum fiskileysis og skorts á kornföngum í verzluninni,
en úr því greiddist nokkuð.
og varð eigi stórmein að.
Heilsufar almennings var yfir höfuð að tala með bezta móti allt árið.
Barnaveiki stakk sjer þó víða niður að vanda, einkum á norðurlandi og Vestfjörðum, og varð sums staðar allskæð.
Taugaveiki og bólgusóttar varð og sums staðar vart, mest á Vestfjörðum og
Austfjörðum.
Hin almenna kvefsótt var víðast hvar í vægasta lagi.
Slysfarir urðu litlar á landi.
Svo er sagt, að að eins 1 eða 2 menn hafi orðið úti í illviðrum allan veturinn, og eru það fádæmi
að eigi verði meira af þess konar slysförum.
Þar á mót er sagt, að nær 60 manns hafi drukknað í sjó, og urðu þó fáir stórir skipskaðar.
Á Vesturheimsferðum hefur verið nokkuð hlje árið sem
leið, og hefur þó ekki vantað ýmsar tilraunir
af hálfu Vesturheimsmanna og umboðsmanna þeirra hjer á
landi, til að fá Íslendinga til þeirra ferða,
og nóg hafa þeim boðizt hjeruðin þar vestur
til að setjast að í.
Frá því er sagt í fyrra árs frjettum, að Jón Ólafsson og 2 aðrir Íslendingar í
Bandaríkjunum fóru til Alaska á útnorðurskaga Vesturheims til að kanna þar landið og finna hentugan bústað handa Íslendingum.
Þeim leizt allvel á landkosti þar, en þó langbezt á eyju einni þar vestur af; sú ey heitir
Kadiak.
Voru þar að sögn þeirra alls konar landkostir, sem bezt mátti verða, og fiskisælt svo að undrum gegndi.
Jón Ólafsson fór þegar um haustið aptur til Bandaríkja, en þeir fjelagar hans urðu eptir á Kadiak til vetursetu.
Jón gaf út ritling á íslenzku um Alaskaför þessa, og lofaði þar mjög landið.
Með þenna ritling fór hann til Íslands um
vorið, og útbýtti honum þar gefins, svo að
sem flestir gætu kynnt sjer hið fyrirheitna landið.
Í ritinu fýsti hann mjög til Alaskaferða, en
að öðru leyti lagði hann sig lítið fram
um að fá fólk til að fara, enda
varð enginn til að reyna það.
Lakari sögur fóru og bráðum að koma þaðan að vestan; þeir fjelagar Jóns komu aptur frá Alaska til Bandaríkja um sumarið
ljetu þeir lítt yfir vetursetu sinni, og höfðu þeir reynt hinn harðasta vetur.
Stjórn
Bandaríkjanna hvarf og frá að styrkja nokkuð til Alaskaferða.
Stjórnin í
Canada ljet þar á mót eigi af að bjóða Íslendingum bólfestu í löndum sínum, og sendi til Íslands erindsreka í því skini.
Ferðuðust þeir víða um land, einkum nyrðra, hjeldu
fundi með mönnum og hvöttu til vesturfara, en
lítið varð þeim ágengt, og fáir fóru vestur
að tilvísun þeirra.
Yfirvöldin komu og sums staðar með tálmanir, einkum í Þingeyjarsýslu.
Hinn setti sýslumaður, Benidikt yfirdómari Sveinsson, kom á
einn vesturfarafund og heimtaði eptir fyrirlagi amtmanns af
erindsreka Kanadastjórnar, að hann sýndi sjer samninga þá,
er hann gjörði við vesturfara, og seldi sjer
í hendur veð fyrir því, að samningarnir væru
haldnir, ella lagði hann þvert bann fyrir slíka
fundi.
Við það ljetti vesturfarafýsn um sinn um þær stöðvar.
Canadastjórn hjelt þó áfram að bjóða til vesturfara, og sendi enn að nýju erindsreka sína til Íslands.
Hún hafði látið afmarka landshluta einn í Kanada,
er hún nefndi Nýja Ísland; ljet hún nú
prenta lýsingu á því á íslenzku, og útbýta
ritinu meðal Íslendinga; sem vita mátti, var landinu
lýst hið bezta.
Nú fór aptur að koma hreyfing á nyrðra, og talsverður vesturfarahugur í marga, hugðust þeir að fara á næsta ári.
Þó að vesturfarirnar hafi þannig orðið því nær
engar næstliðið ár, þá var þó á árinu
gjörður margs konar undirbúningur undir vesturfarir framvegis, lifað
sem úr þeim verður.
-Af Íslendingum í Vesturheimi hafa farið litlar sögur
árið sem leið, en þær sögur, sem farið
hafa af þeim, hniga flestar að því, að
þeir hafi átt ervitt uppdráttar, einkum þeir er
tekið höfðu sjer bólfestu í Canadalöndum
þar var árferði hart, og segir sagan, að Íslendingar þar hafi rekizt í mikil vandræði.
Í Bandaríkjunum var einnig nokkuð hart um atvinnu, og urðu Íslendingar á því að kenna eigi síður en aðrir.
Af Íslendingum þeim
er undanfarin ár hafa farið til
Vesturheims, í því skini að afla sjer þar fjár og frama, hafa nokkrir komið aptur alfarnir til Íslands, jafnnær og þeir fóru.
Sagt er og, að aðrir vilji aptur koma, en geti eigi fyrir efnaleysi.
Einstaka Íslendingur hefur aptur á mót hafizt þar til nokkurs vegs.
Má þar til nefna Jón prest
Bjarnason og Pál stúdent Þorláksson, báða ágæta námsmenn og í miklu áliti.
Jón hefur verið kennari þar við skóla, en Páll gengið á prestaskóla, og er nú orðinn prestur í norskum söfnuði.
Mjög er misjafnt álit manna á Íslandi á Vesturheimsferðum.
Alþingi, landsstjórnin, embættismenn flestir, ritstjórar blaðanna og allur
þorri málsmetandi manna á Íslandi eru hjer nálega
á einu máli um það, að hafa ýmugust
á ferðum þessum, og eru sumir þeim svo
fráhverfir, að þeir álíta þær ganga næst landráðum,
en flestir aðrir telja þær sprottnar af heimsku
eða framhleypni.
En þótt vesturfarir eigi fáa formælendur þar sem
nokkur styrkur er, vinnst þó erindsrekum Vesturheimsmenn furðanlega
að telja fólk til slíkra ferða, einkum á
norðurlandi, og nokkuð vestanlands og austan.
Sunnlendingar eru spaklátari, og láta lítið bæra á óróa og burtfararhug.
-Af afskiptum þings og stjórnar af útflutningum er áður sagt.
Menntun.
Hjer er enn sem optar fátt til frásagna,
en þó er vert að fara hjer um
nokkrum orðum, og það því fremur sem bæði
menntunarfýsn virðist allt af vera að aukast og
meira minningarmark sýnist nú vera orðið á ýmsu
en áður hefur verið.
Að undanförnu hafa að eins 2 prentsmiðjur verið
á Íslandi; var önnur þeirra þjóðeign og stóð
því undir umsjón stiptsyfirvaldanna.
Opt hafði verið áður kvartað undan því, að
þessi prentsmiðja, sem hefur verið í Reykjavík, væri
of háð stjórninni með þessu fyrirkomulagi, og vildu
margir láta selja hana, en af því hefur
eigi orðið allt til þessa; en nú gaf
alþingi út lög, er veitti ráðgjafanum fyrir Ísland
umboð til að selja hana.
Hin önnur prentsmiðja hefur verið á Akureyri, og verið kölluð prentsmiðja norður og austuramtsins.
Hún hefur verið leigð ritstjórum, og á síðustu árum hefur þar lítið verið prentað annað en frjettablað.
Ritstjóri
Norðanfara
, er hin síðustu ár hefur haft hana
til leigu, sleppti nú leigunni, er annar bauð
hærri leigu, en fjekk aptur leyfi konungs til
að stofna nýja prentsmiðju á Akureyri, og hjelt
hann þar áfram blaði sínu.
Frjettablöð komu 5 út á árinu.
Af þeim komu 3 út í
Reykjavík, en 2 á Akureyri.
Reykjavíkurblöðin voru: Þjóðólfur (27. ár) undir ritstjórn Mattíasar Jokkumssonar, Ísafold (2. ár) undir ritstjórn Björns
Jónssonar, og Íslendingur (fyrsta og síðasta ár) undir ritstjórn Páls
Eyjólfssonar.
Akureyrarblöðin voru: Norðanfari (14. ár) undir ritstjórn Björns
Jónssonar, og Norðlingur (1. ár) undir ritstjórn Skapta Jósefssonar.
Öll blöð þessi höfðu meðferðis ýmsar leiðbeinandi ritgjörðir
um almenn mál, og sum þeirra þar að
auk ýmsan fróðleik, og svo sögur og kvæði.
Að því leyti sem blöð hafa meðferðis ritgjörðir
um almenn innanlandsmál, þá er það venjulegt, að
þau hafi einhverja vissa stefnu.
Og þar sem svo hagar til, að þjóðin
og stjórnin eru ekki á einu máli, þá
er það títt, að sum hallast að stjórninni
og eru kölluð stjórnarblöð, en sum taka fram
vilja þjóðarinnar, og nefnast þjóðblöð.
Af þessum íslenzku blöðum hafa Ísafold,
Norðanfari og Norðlingur verið talin eindregin þjóðblöð, Þjóðólfur hvorttveggja, en Íslendingur hvorugt.
Af öðrum tímaritum má einkum nefna Andvara, tímarit hins íslenzka Þjóðvinafjelags (2. ár).
Hann hafði meðferðis langa ritgjörð eptir
Jón Sigurðsson um fjárhag og reikninga Íslands, nokkur kvæði o.
fl.
Þjóðvinafjelagið gaf nú aptur út almanak, fyrir árið 1876.
Viðbætir fylgdi því sem í fyrra með ýmsu smávegis, en nokkuð stærri.
Nokkurs konar tímarit eru einnig Alþingistíðindin, Stjórnartíðindin, Stjórnarmálatíðindi
bókmenntafjelagsins, Landhagsskýrslur, Skírnir, Frjettir frá Íslandi,
Skýrslur og reikningar bókmenntafjelagsins, Skólaskýrsla o.
fl.
Aptan við skólaskýrsluna 1875 er prentaður fyrri partur
af «viðbæti við íslenzkar orðabækur» eptir rektor Jón
Þorkelsson; það eru íslenzk orð með danskri þýðingu
og er hvervetna jafnframt vitnað í fornrit þau,
er orðin eru tekin úr.
Af öðrum bókum, er út komu, eru einkum teljandi: 1.
Manfred, sorgarleikur eptir Byron lávarð, þýddur á íslenzku af Mattíasi
Jokkumssyni, (þýðanda Macbeths og Friðþjófssögu).
Skáldrit þetta er talið eitt af ágætustu skáldskaparritum síðari tíma, og frægt um allan hinn menntaða heim.
Hin íslenzka þýðing þykir og snilldarverk í sinni röð.
En með því að sorgarleikur þessi er mjög dularfullur og sums staðar torskilinn, þá hefur hann eigi orðið við alþýðuhæfi.
Aptan við ritið eru prentuð nokkur kvæði eptir hið sama höfuðskáld, flest þýdd af Mattíasi
Jokkumssyni, en eitt þeirra af öðrum.
2.
Presturinn á Vökuvöllum, skáldsaga þýdd úr ensku (eptir Oliver Goldsmith) af Davíð presti
Guðmundssyni.
Þessi skáldsaga hefur erlendis áunnið sjer mikla frægð
fram yfir flestar aðrar skáldsögur, og hefur hún
verið þýdd á margar tungur, og opt á
sumar
.
Þýðingin er vönduð.
3.
Söngvar og kvæði, gefin út af söngfjelagi því í Reykjavík, er Harpa heitir.
Ljóðmæli þessi eru sumpart frumkveðin, en sumpart þýdd.
Öll eru þau kveðin undir fögrum sönglögum og sett á nótur með mörgum röddum
.
Þessi bók er hin fyrsta íslenzka söngbók veraldlegs
efnis og með mörgum röddum, og er það
vottur þess, að sönglistin er á Íslandi komin
á nokkurt framfaraskeið.
Af lögunum í bók þessari eru nokkur eptir íslenzkan lagsmíð, Jónas
Helgason, járnsmið í Reykjavík, og formann söngfjelagsins
Hörpu.
4.
Bænir eptir Ólaf Johnsen, prófast á Stað á Reykjanesi; þær eru 50 að tölu, og ætlaðar til lestra um föstutímann.
Þær hafa fengið orð á sig fyrir að vera guðrækilegar og hjartnæmar.
5.
Minningarrit eptir Sigurð
Guðmundsson málara.
Það er ágrip af æfisögu hans
, eptir barnaskólakennara Helga
Helgesen; húskveðja, eptir Mattías Jokkumsson, og erfiljóð, eptir
Steingrím Thorsteinsson, Mattías Jokkumsson, Brynjúlf Jónsson og Jón Ólafsson.
Það er fagurt minningarrit og einkennilegt.
6.
Nýja sagan eptir Pál
Melsteð.
Það er eitt hepti, er nær yfir sögu Norðurlanda frá 1718 til
1792 og sögu Bandaríkjanna í Norðurameríku á sama tíma; er þá komin sagan öll aptur að stjórnarbyltingum miklu.
Þetta hepti er eins snilldarlega samið eins og hin fyrri.
7.
Fjárhagur og reikningar Íslands eptir Jón Sigurðsson (úr timaritinu Andvara).
Það eru ýmsar skarplegar athugasemdir um fjárhagsáætlanir og reikningsyfirlit Íslands á árunum 1871
-1873 og fjárhagsáætlanirnar 1874 og 1875.
8.
Yfirlit yfir fátækralöggjöf Íslands, eptir Bjarna Magnússon, sýslumann Húnvetninga.
Þessi ritlingur er til skýringar og leiðbeiningar í
ýmsum óglöggum stöðum í fátækralöggjöfinni og öðrum sveitarmálum,
og er því einkar hentug handbók fyrir þá,
er um þau mál fjalla, einkum sveitastjórnir.
9.
Leiðarvísir til að þekkja og búa til landbúnaðarverkfæri, með mörgum uppdráttum, eptir Svein Sveinsson.
Þessi leiðarvísir, sem er glöggur og skýr, er gefinn út af Þjóðvinafjelaginu.
Meðal eldri íslenzkra bóka, er gefnar voru út að nýju næstliðið ár, voru tvö hin ágætustu fornrit Íslendinga: Edda Snorra
Sturlusonar og Njála.
Edda var gefin út af Þorleifi stúdent Jónssyni
með tilstyrk nokkurra fróðra manna, en Njála var
gefin út af hinu norræna fornfræðafjelagið, og handritið
undirbúið af prófessor Konráði Gíslasyni.
Útgáfurnar á báðum þessum bókum eru einkar vandaðar, og sjer í lagi er
Njála gefin út með sjerlegri nákvæmni.
Hún er gefin út í tvennu lagi, bæði sagan sjálf sjer, og í öðru lagi sagan með orða og stafabreytingum handritanna.
Bækur þær, er bókmenntafjelagið hefur gefið út árið sem leið, eru þegar taldar.
Brytt hefur á því sums staðar, að menn eru eigi að öllu leyti ánægðir með ýmsa tillhögun stofnunar þessarar.
Hafa menn einkum fundið að því, að mest afl og framkvæmd fjelagsins er í
Kaupmannahöfn, og óska eptir, að fjelagsdeildirnar verði sameinaðar í eitt, og fjelagið sje að öllu leyti á Íslandi.
Í annan stað hafa sumir kvartað yfir, að
fjelagsbækurnar væru eigi svo fróðlegar sem skyldi fyrir
alþýðu, og óskað eptir, að fjelagið gæfi heldur
út ódýrar alþýðuútgáfur af fornritum
Íslendinga og ýms ný rit til menntunar alþýðu.
Á tveimur bókmenntafjelagsfundum, sem haldnir voru í Reykjavík í júlímánuði
, urðu allkappsamlega umræður um þessi atriði, og
var nefnd kosin til að íhuga nákvæmar tilhögun
fjelagsins, en engin breyting hefur verið gjörð á
fjelaginu að svo komnu.
Fjelagsmenn þeir, er tillög greiða, voru í maímán.
789 að tölu, og var það 29 fjelagsmönnum fleira en í júlímánuði árið áður, og hjer um bil 15 fleira en þá er flest hefur verið.
Á vísindaleg söfn er lítið að minnast.
Bókasöfn landsmanna hafa enn nokkuð aukizt, forngripasafnið lítið, og náttúrusögusafnið ekkert.
Nokkrir menn hafa ritað áskoranir til Íslendinga um
að skjóta fje saman til þess að reisa
fyrir hæfilegt hús handa forngripasafninu, en svo er
að sjá, sem áskoranir þessar hafi enn sem
komið er borið lítinn árangur.
Á skólamál Íslands er komin talsverð hreyfing.
Hin síðari ár hefur borið á ýmiss konar
óánægju með skólafyrirkomulag það, er nú er á
Íslandi, eigi af því, að skólarnir sjeu nú
í lakara horfi en áður hefur verið, heldur
af hinu, að mönnum hafa þótt þeir helzt
til ónógir, og að sumu leyti eigi fylgja
nógu vel tímanum.
Ýmsar bænarskrár um þetta efni komu nú til
síðasta alþingis, og fóru þær fram á það,
ýmist að breytt yrði allri skólaskipun þeirri, er
nú er, og ýmist að nýir skólar yrðu
stofnaðir og menntunin með því aukin.
Þingið tók þannig í þetta mál, að það veitti fje til að stofna nýjan gagnfræðisskóla o.
fl., en að öðru leyti lagði það til,
að sett yrði nefnd til að íhuga skólaskipun
landsins, og gjörði stjórnin svo, eins og fyr
er sagt.
Enn fremur er þess áður getið, að þingið gaf út lög um að stofna nýjan læknaskóla og einn barnaskóla (á Ísafirði).
Í annan stað hafa landsmenn fyrirfarandi ár komið á ýmiss konar skólum með frjálsum samskotum.
Þannig hafa myndazt barnaskólar á ýmsun stöðum, sunnudagaskólinn í Reykjavík, kvennaskólinn í Reykjavík o.
fl.
Þessir skólar hafa flestir haldið áfram og blómgazt meira eða minna.
Af barnaskólunum er barnaskólinn í Reykjavík mestur.
Haustið 1875 var kennslueyririnn við þenna skóla hækkaður,
en þar af kom kurr í bæjarbúa, og
leiddi það til þess, að þegar skólinn byrjaði,
komu ekki full
30 börn í skólann, í staðinn fyrir að börn hafa þar áðurverið at að 100.
En þetta jafnaðist nokkuð síðar.
Í flestum öðrum barnaskólum hafa börn fjölgað, og
auk þess hefur víða verið tekin upp barnakennsla,
er eigi er með reglulegri skólaskipun.
Sunnudagaskólinn í Reykjavík var enn haldinn, og slíkt hið sama kvennaskólinn.
Á kvennaskólann gengu alls 11 stúlkur 1875-76, og voru kennslugreinir þar hinar sömu og árið áður.
Eyfirðingar hafa ráðið, að stofna hjá sjer kvennaskóla, og eru í óða önn að undirbúa allt til hans
.
-Við latínuskólann í
Reykjavík voru í byrjun skólaársins 1874-75: 65 lærisveinar.
Af þeim útskrifuðust 9 um vorið, en 2 fóru úr skóla á annan hátt.
Aptur komu
16 nýsveinar í skólann, svo að í byrjun skólaársins 1875-76 voru lærisveinar skólans 70.
Af þeim, sem útskrifuðust, fengu 3 fyrstu einkunn, en 6 aðra einkunn.
Auk þess tók einn utanskólasveinar burtfararpróf, og fjekk fyrstu einkunn.
Af stúdentum fóru 4 á læknaskólann, 3 á prestaskólann, og 3 á háskólann.
-Við læknaskólann eða læknakennsluna í Reykjavík voru stúdentar 3 veturinn 1874-75.
Af þeim útskrifaðist 1 um sumarið, og fjekk aðra einkunn, en 4 bættust aptur við um haustið.
-Við prestaskólann vora stúdentar um veturinn 1874-
75 11 að tölu.
Af þeim útskrifuðust 6 um sumarið, en 3
komu aptur í skólann um haustið, svo að
nú urðu þar að eins 8 stúdentar, eða
meir en helmingi færri en fyrir 2 árum.
Þessi fækkun er engan veginn sprottin af því,
að álit skólans hafi í neinu rýrnað, heldur
virðist hún fremur sprottin af hinu, að mikill
hluti prestsembættanna or svo miklu ver launaður en
öll önnur embætti, og kjósa stúdentar því heldur,
að ganga þann veg, er betur borgar sig.
Þannig gengu nú fleiri á læknaskólann, eptir að læknaembættunum var fjölgað.
Vitnisburður á presta skólanum var nú og í lakara lagi.
Af þeim 6, sem útskrifuðust, fengu 4 að eins aðra einkunn, en 2 þriðju einkunn.
Auk þeirra tók einn síðar embættispróf í guðfræði, og fjekk þriðju einkunn.
Próf í forspjallsvísindum tóku 5 stúdentar.
Af þeim fengu 3 fyrstu einkunn, en 2 aðra einkunn.
-Við háskólann í Kaupmannahöfn tóku 5
Íslendingar próf í forspjallsvísindum; fengu 4 þeirra fyrstu einkunn, en 1 aðra einkunn.
Próf í almennri lögfræði tóku þar 2 Íslendingar, annar með fyrstu, en hinn með annari einkunn.
Próf í dönskum lögum tók 1 með fyrri einkunn.
Ýmiss konar ný fjelög hafa landsmenn enn stofnað til framfara og menningar.
Hafa þau margs konar snið og stefnu, en
öll hafa þau, hvert á sinn hátt, stuðlað
til einhverrar menntunar og aukið fjör og fjelagsanda
.
Flest af fjelögum þessum eru á norðurlandi.
Á suðurlandi er merkast sjómannafjelagið í Reykjavík.
Það
var stofnað í nóvembermánuði, einkum í því skini að veita hinni fjölmennu sjómannastjett í
Reykjavík hollan griðastað til menntunar og skemmtunar, þá
er þeir væru í landi og hefðu lítið
að starfa; en jafnframt var hverjum öðrum, er
vildi, gefinn kostur á að ganga í fjelagið.
Í fjelag þetta gekk þegar fjöldi manna af öllum stjettum, og var stór salur í «Glasgow» fenginn fyrir samkomustað fjelagsmanna.
Salur þessi var prýddur á ýmsan hátt og alskipaður bekkjum fyrir 200 manna, en hálfu fleiri höfðu þar rúm standandi.
Stofnendur og stjórnendur fjelagsins voru þeir Árni Thorsteinson landfógeti
, Mattías Jokkumsson ritstjóri, og Þorlákur Ó. Johnson og Egill
Egilsson, verzlunarmenn Á samkomukveldum voru stundum haldnir fyrirlestrar um ýmisleg fræðandi og skemmtandi efni.
Á hverju sunnudagskveld og öðrum helgum kveldum voru þar haldnar andlegar ræður af ýmsum guðfræðingum.
Annaðhvert laugardagskveld var haldinn dansleikur.
Auk þessa skemmtu menn sjer á ýmsan annan hátt, svo sem með samræðum, söng, tafli o.
fl.
Bækur og blöð voru og til fengin handa mönnum að lesa, til fróðleiks og skemmtunar.
Samkomur þessar voru mjög fjölsóttar, og þóttu bæði nytsamar og skemmtilegar.
Af annars konar skemmtunum má einkum nefna sjónarleika þá
, er skólapiltar í Reykjavík ljeku í jólaleyfi sínu.
Buðu þeir til þessarar skemmtunar ýmsum bæjarbúum.
Leikarnir voru Þjóðviljinn, nýr íslenzkur forleikur eptir Mattías
Jokkumsson, Könnusteyparinn (den politiske kandestöber) eptir Holberg, Tímaleysinginn
(den stundeslöse) eptir Holberg, og Vonbiðillinn (supplicanten
) eptir
Heiberg
.
Hinir dönsku leikar voru leiknir eptir íslenzkri þýðingu.
Alls var leikið 4 kveld milli jóla og nýárs.
Vel þótti leikið, og skemmtun hin bezta.
Ýmisleg hátíðahöld voru höfð á merkisdögum, svo sem
á þrettánda, afmælisdag konungs (8. apríl), sumardaginn fyrsta,
þjóðhátíðardaginn 2. ágúst o.
s. frv.
Hátíðahöld þessi fóru fram með samdrykkjum, söngvum, dansleikum, og stundum jafnframt skrauteldum og blysförum.
Viðhöfnin við slík tækifæri er sífellt að aukast.
Mest kvað að slíkum hátíðahöldum í lícykjavík, en þar næst á Akureyri.
Thorvaldsenshátíðin í Reykjavík var merkust allra slíkra hátíða.
Þess er getið í fyrra árs frjettum, að Kaupmannahöfn gaf Íslandi líkneskju Thorvaldsens í minningu þjóðhátíðarinnar.
Nú um haustið var líkneskja þessi send til Reykjavíkur
, og með henni verkmeistari danskur
Dandtzer að nafni, er átti að koma myndinni fyrir á sinn stað.
Myndinni var markað svið á miðju torgi bæjarins, Austurvelli, og þar var hún sett upp.
Kring um hana voru ramgjörvar járngrindur greyptar niður í granítklöpp.
Allur völlurinn var sljettaður
, og markaður í sundur í 4 jafna ferhyrnda hluti, en milli þeirra voru gjörðar sandgötur
, út frá myndinni á alla Vegu.
Umhverfis allan völlinn var settur steindur skíðgarður.
Þessi umbúnaður á vellinum var gjörður á kostnað bæjarins með umsjón bæjarstjórnarinnar.
Fyrst eptir það að myndin var sett upp, var hún hulin.
Til þess að afhjúpa hana var valinn 19.
dagur nóvembermánaðar, er var fæðingardagur Thorvaldsens, en fra
fæðingu hans voru þá liðin
105 ár.
Þessi dagur var hátíðlegur haldinn með mikilli viðhöfn.
Austurvöllur var þannig prýddur, að umhverfis með öllum girðingunum voru stengur reistar, og aðrar kringum líkneskjuna sjálfa.
Utan um stengurnar var slöngvað lyngfljettum
, og blómhringar festir á þær, en blæjur og fánar blöktu á hverri stöng og húsunum í kring.
Um kveldið var allur Austurvöllur ljómaður marglitum ljósum.
Afhjúpun myndarinnar fór fram um miðjan dag.
Var þá fjölmenni mikið komið saman á
Austurvelli, svo að þakinn var allur völlurinn.
Klukkan 12 byrjaði hátíðarhaldið með því að hringingar dundu frá dómkirkjunni.
Þá hófst söngur og var fyrst sungið eitt vers af kvæði, er Steingrímur Thorsteinson hafði ort í minningu tækifærisins.
Þá stje byskup Pjetur Pjetursson í ræðustól
, er reistur hafði verið þar á vellinum, og hjelt fagra ræðu um þýðingu gjafarinnar og myndarinnar.
Því næst var sungið það er eptir var kvæðisins.
Þá stje landshöfðingi Hilmar Finsen í ræðustólinn og
afhenti myndina fyrir hönd gefandanna bæjarstjórninni í Reykjavík,
og fal henni hana til umsjár og varðveizlu
eptirleiðis.
Meðan hann mælti, var hjúpurinn dreginn af myndinni, og laust mannfjöldinn þá upp fagnaðarópi.
Eptir það stje landfógeti Árni
Thorsteinson í stólinn, og þakkaði i nafni lands og bæjar fyrir hina fögru gjöf.
Að lyktum var æpt heillaópum fyrir geföndunum og konungi.
Síðar um daginn voru haldin ýms samsæti með
drykkjum og dansi, skálum og minnum, og allri
þeirri skemmtun og viðhöfn, er föng voru á.
Þar voru haldnar tölur snjallar og sungin fögur
kvæði, er skáldin höfðu ort í minningu þessa
tækifæris, og margt var þar fleira til gleði.
-Líkneskja Thorvaldsens stendur nú á miðjum
Austurvelli og snýr til suðurs.
Fótstallurinn undir henni er úr skyggðum granítsteini.
Sunnan á stallinn eru letruð þessi orð: «Bertel Thorvaldsen, fæddur 19. dag nóvember.
1770, dáinn 24. dag marzm.
1844, mestur listamaður norðurlanda
, að faðerni kominn af gömlum íslenzkum ættum».
Á norðanverðan stallinn er þetta letrað: «Þessa mynd,
sem er steypt eptir frumsmíði Thorvaldsens sjálfs, gaf
Kaupmannahöfn, fæðingarstaður
Thorvaldsens og erfingi, Íslandi á þúsundárahátíð þess 1874».
Myndin sjálf er nokkuð meir en í fullri mannstærð; hún er steypt ur eirmálmi, og er gyllt að sjá.
Myndsmiðurinn Thorvaldsen stendur þar berhöfðaður og ber niður
á brjóst, klæddur verkkyrtli sínum og belti gyrtur;
í hægri hendi heldur hann á smíðahamri sínum,
en í vinstri hendi á meitli; hinni vinstri
hendi styður hann á lítið kvenlíkneski; það á
að tákna vonina.
-Enga gjöf gátu Danir betur valið Íslandi til
handa í minningu þjóðhátíðarinnar, en þessa mynd Thorvaldsens,
er var sonur beggja landa og jafnframt frægastur
maður af báðum þjóðum.
Þessi gjöf getur því í vissum skilningi tengt
saman tvær bræðraþjóðir, og er fagur og einkennilegur
vottur þess, að hversu ólíkar sem skoðanir kunna
að vera í stjórnarmálum og öðru slíku, þá
er þó íþróttin eins fyrir alla.
Mannalát.
Meðal merkismanna þeirra, er ljetust næstliðið ár, voru einkum 3 þjóðkunnir.
Einn þeirra var Jón Guðmundsson, (f. 15/12 1807), málaflutningsmaður við landsyfirdóminn og verzlunarfjelagsstjóri.
Hann hafði lengi verið ritstjóri Þjóðólfs, og barizt
í blaði sínu með miklu kappi og dugnaði
fyrir stjórnfrelsi Íslands og öðru því, er þjóðlegt
var.
Blað það, er hann stýrði, hefur lengur staðið en nokkurt annað blað á Íslandi, og var um tíma í miklu áliti.
Jón var jafnframt lengi alþingismaður, og barðist hann
eigi síður á þingum fyrir sjálfsforræði þjóðar sinnar,
enda var vegur hans um þær mundir svo
mikill, að hann optar en einu sinni var
kjörinn forseti alþingis.
Nú var hann enn að nýju kosinn alþingismaður
(fyrir Vestmannaeyjar), en eigi auðnaðist honum að sitja
á löggjafarþingi, því að hann dó 31. maí,
eður mánuði áður en þingið kom saman.
Annar var Jörgen Pjetur Havstein, (f. 16/2 1812), fyrrum amtmaður yfir norður og austuramtinu.
Hann var einhver atkvæðamestur maður á Íslandi á
þessari öld og mjög þjóðhollur; hann þótti bera
af flestum mönnum að atorku og embættisdugnaði og
var jafnvel talinn eitt hið ötulasta og stjórnsamasta
yfirvald, sem Ísland nokkurn tíma hefur átt.
Hann var ríkur í lund og stórráður, og ljet aldrei bugast af neinum mótspyrnum
, er urðu fyrir honum.
Framgöngu hans þakka margir það, að fjárkláðinn eigi hefur breiðzt út um allt norðurland.
Havsteini var vikið frá embætti fyrir nokkrum árum, og upp frá því lifði hann í kyrrð, þar til er hann dó 24. júní á 64. ári.
Hinn þriðji var Jósef Skaptason, (f. 20/5 1802), hjeraðslæknir í Húnavatnssýslu, kansellíráð og riddari.
Hann var einhver mestur þjóðhöfðingi norðanlands og var rausn hans og höfðingskap víða við brugðið.
Hann hafði lengi afskipti mikil af almennum málum og þótti jafnan koma þar fram vel og þjóðlega.
Læknisstörfum sínum gegndi hann með miklum dugnaði allt fram á elliár, eða til þess er hann dó 30. júní; var hann þá 73 ára.
-Af prestum þeim, er dóu á árinu, voru 2 merkastir.
Annar þeirra var Páll Jónsson (f. 3/9 1843), prestur í Hestþingum, einhver efnilegastur og ágætastur af yngri prestum landsins
, prúðmenni mikið og mjög vinsæll.
Hann dó 15. apríl, á 32.
aldurs ári.
Hinn var Magnús Hákonarson (f. 16/8 1812), síðast prestur á Stað í Steingrímsfirði, nafnkenndur gáfumaður og skáld.
Hann dó í maí
63 ára.
Enn fremur dóu: Guðmundur Guðmundsson, prestur í
Nesþingum, 29. janúar (f. 11/8 1807), og uppgjafapresturinn Jörgen
Jóhannsson Kröjer
, 26. marz
, á 74. ári (f. 8/8 1801).
Einn íslenzkur stúdent dó í Kaupmannahöfn, er hjet
Jóhann Meilbye; hann var hinn efnilegasti og háttprúðasti
maður, og námsmaður ágætur.
-Í ágústmánuði dó skáldið
Hjálmar Jónsson, er venjulega var kallaður Bólu-Hjálmar
.
Hann var þjóðkunnur af kveðlingum sínum
, sem margir eru mjög einkennilegir og lýsa forneskjulegum gáfum og ríkum skapsmunum.
Einkum voru það háðs og ádeilukvæði, og eru flest enn óprentuð.
Hjálmar varð 85 ára.
Af merkisbændum má nefna Guðmund Arnljótsson á
Guðlaugsstöðum, er dó 2. febr.
, 73 ára.
Hann var fyrrum varaþingmaður
Húnvetninga og átti setu á alþingi 1845.
-Meðal þeirra merkiskvenna, er dóu á árinu, voru nafnkenndastar tvær: Önnur þeirra var Sigríður
Þorláksdóttir Johnsen, kona Ólafs prófasts Johnsens á Stað á Reykjanesi; hún dó 26. maí, 59 ára.
Hin var Halldóra Þorsteinsdóttir, prests að Hálsi, kona alþingismanns Tryggva Gunnarssonar; hún dó í
Kaupmannahöfn 7. marz
, 36 ára að aldri.
Ritað í marz og apríl 1876.
